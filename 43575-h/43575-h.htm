<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
	<title>
	 Annali d'Italia, vol. 2, di Lodovico Antonio Muratori
	</title>
	<style type="text/css">
body {margin-left: 10%; margin-right: 10%;}

p {margin-top: .75em; text-align: left; margin-bottom: 0em; line-height: 1.2; text-indent: 1.5em;}
p.indice {text-align: center; font-size: 95%; line-height: 1.5; }

hr {width: 50%; margin-top: 2em; margin-bottom: 1em;}
hr.minor {width: 20%; margin-top: 1em;}

div.titlepage {text-align: center; margin: 2em 5%; padding-bottom: 2em; page-break-before: always; page-break-after: always;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}
#coverpage {text-align: center; margin: 3em auto;}

.pad2 {margin-top: 2em;}
.center {text-align: center; text-indent: 0;}
.cons {text-align: center; text-indent: 0; margin-left: 5%; margin-right: 5%; margin-bottom: 2em;}

h1,h2 {text-align: center; font-style: normal; font-weight: normal; line-height: 1.5; margin-bottom: .5em;}
h1 {font-size: 200%; margin-top: 2em;}
h2.hidden {line-height: 1em; margin-top: 1em; margin-bottom: 0; visibility: hidden;}

.pagenum {position: absolute; left: 91%; clear: left; font-style: normal;   font-weight: normal; font-size: 65%; text-align: right; color: #999999;   background-color: #ffffff;}

.fnote {font-size: 87%; font-style: italic;}

.small {font-size: 70%;}
.min {font-size: 85%;}
.larger {font-size: 115%;}
.big {font-size: 130%;}
.x-large {font-size: 150%;}
.smcap{font-variant: small-caps;}
.scp {font-size: 75%;}
.gesperrt {letter-spacing: .2em; margin-left: .2em;}
.o {text-decoration: overline;}

table {margin-left: 5%; margin-right: 5%; margin-top: 2em; margin-bottom: 2em; width: 90%; font-size: 105%;}
table td {text-align: left; vertical-align: middle; padding-left: 1em; padding-right: 1em; line-height: 1.2em;}
td.br {border-right: 1px solid black; text-align: right; padding-left: 0;}

.tnote {background-color: #F5F5DC; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%;}
.tnote p {padding: 0 1em;}

.poem {text-align: left; font-size: 95%; margin: 1.5em 10%}
.poem p {margin: 0; padding-left: 3em; text-indent: -3em;}
.poem p.i2 {text-indent: -1em;}

 </style>
</head>
<body>

<div class="chapter">
<p class="center pad2"><span class="big">ANNALI<br /><br /></span>

<span class="x-large gesperrt">D'ITALIA<br /><br /></span>

<span class="larger">2</span></p>

<hr />
</div>

<div id="coverpage">
  <img src="images/cover.jpg" alt="Copertina" />
</div>

<div class="titlepage">
<h1><span class="min">ANNALI</span><br />

<span class="gesperrt">D'ITALIA</span></h1>

<p class="center">DAL<br />
<br />
<span class="larger"><b>PRINCIPIO DELL'ERA VOLGARE</b><br />
<b>SINO ALL'ANNO 1750</b></span><br />
<br />
<i>COMPILATI</i><br />
<br />
<span class="big gesperrt"><b>DA L. ANTONIO MURATORI</b></span><br />
<br />
E<br />
<br />
<b>CONTINUATI SINO A' GIORNI NOSTRI</b><br />
<br />
<span class="larger"><i>Quinta Edizione Veneta</i></span><br /></p>

<hr class="minor" />

<p class="center">VOLUME SECONDO</p>

<hr class="minor" />

<p class="center pad2 gesperrt">VENEZIA</p>

<p class="center small"><b>DAL PREMIATO STAB. DI G. ANTONELLI ED.</b><br />
<br />
<b>1844</b></p>
</div>

<div class="somm">
<hr />

<p class="center big pad2"><a id="indfront"></a><a href="#INDICE">INDICE</a></p>

<hr />
</div>

<div class="chapter">
<p class="center x-large gesperrt pad2">
<a id="ANNALI_DITALIA"></a>ANNALI D'ITALIA
</p>

<p class="center">
DAL<br />
<br />
<span class="larger">PRINCIPIO DELL'ERA VOLGARE FINO ALL'ANNO 1500</span>
</p>
</div>

<div class="chapter">
<p>
<span class="pagenum"><a id="Page_9"></a>[9]</span>
</p>

<h2 class="hidden"><a id="CCCXLI"></a>CCCXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Giulio</span> papa 5.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 5.</td>
  </tr></table>

<p class="center">
<i>Consoli</i>
</p>

<p class="cons">
<span class="smcap">Antonio Marcellino</span> e <span class="smcap">Petronio
Probino</span>.
</p>

<p>
Un'iscrizione che si legge nella mia
Raccolta <span class="fnote">[Thes. Novus Inscript., pag. 377.]</span>, quando pur sia indubitata
reliquia dell'antichità, ci assicura dei
nomi di questi consoli, in addietro ignoti.
<i>Aurelio Celsino</i> dal dì 25 di febbraio
cominciò ad esercitare la prefettura di
Roma. Sul fine di giugno diede Costanzo
Augusto una legge in Lauriaco <span class="fnote">[L. 31, de Decurion., Cod. Theodos.]</span>, creduto
dal Gotofredo luogo della Batavia,
ma che più verisimilmente fu il Lauriaco,
luogo insigne e colonia de' Romani,
posta alle parti superiori del Danubio.
Era questo principe divenuto signor delle
Gallie, e colà dovette accorrere <span class="fnote">[Idacius, in Fastis.]</span>, perchè
i Franchi, passato il Reno, metteano
a sacco le vicine contrade romane. Abbiamo
da san Girolamo <span class="fnote">[Hieron., in Chron.]</span> che seguirono
<span class="pagenum"><a id="Page_10"></a>[10]</span>
fra que' Barbari e le armate di
Costante varii combattimenti, ma senza
dichiararsi la fortuna per alcuna delle
parti. Libanio <span class="fnote">[Liban., Orat. III.]</span>, descrivendo a lungo i
costumi e il genio de' Franchi d'allora,
li dipinge per gente turbolenta ed inquieta,
a cui il riposo riusciva un supplizio.
Solamente nell'anno seguente ebbe fine
questa guerra. Tanto il medesimo san
Girolamo che Idacio mettono sotto il
presente anno spaventosi tremuoti che
fecero traballare moltissime città dell'Oriente.
Tennero in quest'anno gli
ariani un conciliabolo in Antiochia, per
alterare i decreti sacrosanti del concilio
niceno. Appena terminata fu la sacrilega
loro assemblea, che il tremuoto cominciò
a scuotere orribilmente la misera
città, siccome attestano Socrate <span class="fnote">[Socrates, Histor., lib. 2, cap. 11.]</span> e
Sozomeno <span class="fnote">[Sozomenus, Histor., lib. 3, cap. 6.]</span>, e quasi per un anno si
andarono sentendo varie altre scosse.
Non parla Teofane <span class="fnote">[Theophanes, in Chronogr.]</span> se non di tre giorni,
ne' quali probabilmente quella città
fu in maggior pericolo. Lo stesso autore
nota che circa questi tempi <i>Costanzo</i>
Augusto cinse di forti mura e fortificò
in altre guise Amida, città della Mesopotamia,
<span class="pagenum"><a id="Page_11"></a>[11]</span>
situata presso il fiume Tigri, acciocchè
servisse di antemurale contro
ai Persiani. Ammiano <span class="fnote">[Ammianus, Histor., lib. 18, cap. 9.]</span>, scrittore di
maggior credito, all'incontro, scrive che
molto prima d'ora, cioè vivente ancora
il padre, Costanzo Cesare con torri e
mura fece divenir quel luogo un'importante
fortezza, di cui sempre più crebbe
la popolazione e la fama ne' tempi
susseguenti. Durava tuttavia la guerra
coi Persiani, ovvero, se Socrate <span class="fnote">[Socrat., Histor., lib. 2, cap. 25.]</span> non
s'inganna, essa ebbe principio in questi
medesimi tempi; ma quali azioni militari
si facessero, non è pervenuto a nostra
notizia. Già abbiam detto che Costantino
il Grande con varii editti e in altre guise
si studiò di abolir le superstizioni del
paganesimo, distrusse moltissimi templi
de' gentili, vietò gli empii loro sagrifizii:
il che vien confermato da Socrate <span class="fnote">[Idem, ibid., lib. 1, cap. 8.]</span>,
da Teodoreto <span class="fnote">[Theodoret., in Histor. Eccl.]</span>, da Teofane <span class="fnote">[Theoph., Chronogr.]</span> e da
altri. Ma lo svellere dal cuore di tanta
gente gli antichi errori e riti, difficil cosa
riusciva nella pratica. <i>Costante</i> Augusto
nell'anno presente, siccome principe di
massime cattoliche e di zelo cristiano,
per eseguire eziandio ciò che il padre
gli avea premurosamente raccomandato,
pubblicò una legge, con cui, confermando
gli editti paterni <span class="fnote">[L. 2, de Paganis., Cod. Theod.]</span>, sotto rigorose pene
abolisce i sagrifizii de' pagani, e per conseguenza
ancora il culto degl'idoli. Siffatti
editti, e l'esempio de' principi seguaci
della legge di Cristo, furono quegli
arieti che diedero un gran tracollo al
gentilesimo, con ridurlo a poco a poco
all'ultima rovina. Ma se ad occhio veniva
meno la falsa religion de' pagani, per
cura massimamente dell'Augusto Costante,
andavano ben crescendo in questi
tempi le forze dell'arianismo in Oriente
con discapito della Chiesa cattolica, per
la protezion che avea preso di quella
fazione l'Augusto Costanzo. Le insigni
<span class="pagenum"><a id="Page_12"></a>[12]</span>
sedie episcopali di Alessandria, Antiochia
e Costantinopoli vennero in questi tempi
occupate da' vescovi ariani <span class="fnote">[Socrat., lib. 5, cap. 7. Theoph. Cedr.]</span>: e tutte
le chiese d'essa città di Costantinopoli
caddero in poter de' medesimi eretici.
Ma intorno a ciò è da consultare la storia
ecclesiastica. Grande solennità nel
presente anno fu fatta in Antiochia per
la dedicazione di questa magnifica cattedrale,
cominciata da Costantino il Grande,
e compiuta solamente ora per cura
del suddetto imperadore Costanzo.
</p>
<hr />
</div>

<div class="chapter">
<h2 class="hidden"><a id="CCCXLII"></a>CCCXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Giulio</span> papa 6.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giulio Costanzo Augusto</span> per la
terza volta e <span class="smcap">Flavio Giulio Costante
Augusto</span> per la seconda.
</p>

<p>
Ad Aurelio Celsino nella prefettura
di Roma succedette in quest'anno nelle
calende d'aprile <i>Mavorzio Lolliano</i> <span class="fnote">[ Cuspinianus. Panvinius. Bucherius.]</span>,
il cui impiego durò sino al dì 14 di luglio,
con avere per successore <i>Acone</i>
(ossia <i>Aconio) Catulino</i> (ossia <i>Catullino)
Filomazio</i> (o pur <i>Filoniano</i>). All'anno
presente riferisce il Gotofredo <span class="fnote">[ Gothofred., Chron. Cod. Theodos.]</span> un
editto <span class="fnote">[ L. 3, de Paganis, Cod. eod. Theod.]</span> di Costante Augusto, dato nel
dì primo di novembre, e indirizzato al
medesimo Catullino prefetto di Roma,
in cui ordina che, quantunque s'abbia
da abolire affatto la superstizione pagana,
pure non si demoliscano i templi situati
fuori di Roma, per non levare al popolo
romano i divertimenti dei giuochi circensi
e combattimenti che aveano presa la
origine da que' medesimi templi. Nè già
paresse per questo raffreddato punto lo
zelo di questo principe in favore del cristianesimo,
perchè egli non altro volle
che conservar le mura e le fabbriche
materiali di que' templi, ma con obbligo
<span class="pagenum"><a id="Page_13"></a>[13]</span>
di sbarbicar tutto quel che sapeva di
superstizione gentilesca, come idoli, altari
e sagrifizii. Fors'anche non dispiaceva
ad alcuni accorti cristiani che restassero
in piedi que' superbi edifizii, per convertirli
un dì in onore del vero Dio. Ma che
in tanti altri luoghi venissero abbattuti
i templi de' gentili, Giulio Firmico <span class="fnote">[Julius Firmicus, de error. prof. Rel.]</span>,
che circa questi tempi fioriva e scrisse
i suoi libri, ce ne assicura. Fino al presente
anno sostennero i Franchi la guerra
nelle Gallie contra dell'Augusto Costante <span class="fnote">[ Hieronymus, in Chron. Idacius, in Fastis.
Socrates, lib. 2, cap. 13. Theoph., in Chron.]</span>.
Tali percosse nondimeno dovettero
riportare dall'armi romane, che
finalmente si ridussero a chiedere pace.
Un trattato di amicizia e lega conchiuso
con Costante li fece ripassare il Reno.
Libanio <span class="fnote">[ Liban., Orat. III.]</span> con oratoria magniloquenza
lasciò scritto che il solo terrore del nome
di Costante obbligò que' popoli barbari
ad implorare un accordo, senza dire
che fossero domati coll'armi, come scrissero
tanti altri. Aggiugne ch'essi Franchi
riceverono dalla mano di Costante
i loro principi, e stettero poi quieti per
qualche tempo. Occorse nell'anno presente
in Costantinopoli più d'una sedizione
fra i cattolici ed ariani <span class="fnote">[ Socrates, lib. 2, cap. 13. Sozomenus, Hist.
Eccl. Idacius, in Fastis. Hieronym., in Chron.]</span>, da che
Costanzo Augusto, sposata affatto la fazione
degli ultimi, mandò ordine che
fosse da quella cattedra cacciato Paolo
vescovo cattolico, per introdurvi Macedonio
ariano. Crebbe un dì a tal segno
l'impazienza e il furor della plebe cattolica,
che andarono ad incendiar la casa
di Ermogene generale dell'armi, a cui
era venuto l'ordine dell'imperadore di
eseguir la deposizione del vescovo cattolico;
e messe le mani addosso al medesimo
Ermogene, lo strascinarono per
la città, e lo uccisero. Costanzo, che allora
si trovava ad Antiochia, udita cotal
novità, tosto per le poste volò a Costantinopoli:
cacciò Paolo e gastigò il popolo,
<span class="pagenum"><a id="Page_14"></a>[14]</span>
con privarlo della metà del grano, che
per istituzione di Costantino gli era somministrato
gratis ogni anno; cioè di ottanta
mila moggia o misure ridusse il
dono a sole quaranta mila.
</p>
<hr />
</div>

<div class="chapter">
<h2 class="hidden"><a id="CCCXLIII"></a>CCCXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Giulio</span> papa 7.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Marco Mecio Memmio Furio Baburio
Ceciliano Procolo</span> e <span class="smcap">Romolo</span>.
</p>

<p>
Questa gran filza di cognomi data al
primo console, cioè a <i>Procolo</i>, si truova
in un'iscrizione creduta spettante a lui,
e rapportata dal Panvinio e Grutero.
Non <i>Balburio</i>, come essi hanno, ma <i>Baburio</i>
viene appellato nelle schede di
Ciriaco, che riferisce lo stesso marmo.
Il secondo console dal suddetto Panvinio,
che cita un'iscrizione, vien chiamato
<i>Flavio Pisidio Romolo</i>. Vopisco, nella Vita
d'Aureliano <span class="fnote">[Vopiscus, in Aurel.]</span>, ci rappresenta questo
Procolo per uomo abbondante, non
so se più di ricchezze o di vanità, scrivendo
essersi poco fa veduto il <i>consolato
di Furio Procolo</i> solennizzato con tale
sfoggio nel circo, che non già premii, ma
patrimonii interi parve che fossero donati
ai vincitori nella corsa de' cavalli.
Ci fan conoscere tali parole in che tempo
Vopisco fiorisse e scrivesse. Nella
prefettura di Roma continuò ancora per
quest'anno <i>Aconio Catullino</i>. Dappoichè
la pace stabilita coi Franchi rimise la
calma in tutte le Gallie, Costante Augusto,
il quale si truovava in Bologna di
Picardia nel gennaio dell'anno presente <span class="fnote">[Gothofred., Chron. Cod. Theodos.]</span>,
volle farsi vedere anche ai popoli
della Bretagna, e passò nel furore del
verno colà con tutta felicità. Se prestiam
fede a Libanio <span class="fnote">[Liban., Orat. III.]</span>, guerra non v'era che
il chiamasse di là dal mare, ma solo
timor di guerra; e da Ammiano
<span class="pagenum"><a id="Page_15"></a>[15]</span>
Marcellino <span class="fnote">[Ammianus, lib. 20, cap. 1.]</span> si ha abbastanza per credere
che i Barbari di quella grand'isola avessero
fatta almen qualche scorreria nel
paese de' Romani. Per altro, che non
succedessero battaglie e vittorie in quelle
parti, si può argomentare dal suddetto
Libanio, giacchè egli di niuna fa menzione.
Truovansi nulladimeno alcune medaglie,
dove egli è appellato <span class="fnote">[Mediob., in Numismat. Imperator.]</span> <i>debellatore
e trionfatore delle nazioni barbare</i>, le
quali, se non sono parti della sola bugiarda
adulazione, possono indicare qualche
vantaggio delle sue armi in quelle
contrade ancora. Oltre di che, Giulio
Firmico <span class="fnote">[Julius Firmicus, de error. profan. Rel.]</span>, parlando ai due Augusti,
dice, che dopo aver essi abbattuti i templi
de' gentili nell'anno 341, Dio avea
prosperate le lor armi; che aveano vinti
i nemici, dilatato l'imperio; che i Britanni,
all'improvviso comparir dell'imperadore,
s'erano intimoriti. Truovasi
poi esso Augusto nel dì 30 di giugno
ritornato a Treveri, dove è data una sua
legge. Ci fanno poi altre leggi vedere
Costanzo Augusto in Antiochia, in Cizico,
in Jerapoli, tutte città dell'Asia,
imperocchè non gli lasciava godere riposo
la guerra sempre viva coi Persiani.
Osserviamo ancora in una delle
sue leggi <span class="fnote">[L. 35, de Decur., Cod. Theod.]</span> ch'egli chiamò a militare
in quest'anno i figliuoli dei veterani,
purchè giunti all'età di sedici anni, per
bisogno certamente di quella guerra. Non
so io dire quale credenza si meriti
Teofane <span class="fnote">[Theoph., in Chronogr.]</span>, allorchè scrive che circa
questi tempi Costanzo, dopo aver vinti
gli Assirii, cioè i Persiani suddetti, trionfò.
Niuno de' più antichi e vicini storici
a lui attribuisce alcuna memorabil vittoria
di que' popoli, e molto meno un
vero trionfo. Abbiamo inoltre dal medesimo
Teofane che la città di Salamina
nell'isola di Cipri per un fierissimo tremuoto
restò la maggior parte smantellata;
<span class="pagenum"><a id="Page_16"></a>[16]</span>
siccome ancora circa questi tempi
ebbe principio la persecuzione mossa da
Sapore re di Persia contra de' cristiani
abitanti ne' paesi di suo dominio.
</p>
<hr />
</div>

<div class="chapter">
<h2 class="hidden"><a id="CCCXLIV"></a>CCCXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Giulio</span> papa 8.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Leonzio</span> e <span class="smcap">Sallustio</span>.
</p>

<p>
Nel dì 11 d'aprile ad Acone, ossia
Aconio, Catullino succedette nella prefettura
di Roma <i>Quinto Rustico</i>. Nulla
di considerabile ci somministra per questo
anno la storia, se non che truoviamo
una legge <span class="fnote">[L. 3, de excusat. artific.]</span>, con cui Costanzo Augusto
concede delle esenzioni ai professori di
meccanica, architettura e ai livellatori
delle acque. Il genio edificatorio veramente
non mancò a questo imperadore,
ed egli lasciò molte suntuose fabbriche
da lui fatte in Costantinopoli, Antiochia
ed altri luoghi. Ma se egli coll'una
mano innalzava materiali edifizii nel
suo dominio, coll'altra incautamente si
studiava di atterrare e distruggere la
dottrina e Chiesa cattolica, lasciandosi
aggirare a lor talento dai seguaci dello
eresiarca Ario. Però in questi tempi
smisuratamente prevalse in Oriente la
lor fazione: laddove Costante Augusto
in Occidente, con dichiararsi protettore
dei dogmi del concilio niceno, divenne
scudo della Chiesa cattolica. Se in Oriente
si tenevano conciliaboli contra la fede
nicena, in Occidente ancora si formavano
concilii per sostenerla. Ma intorno a ciò
mi rimetto alla storia ecclesiastica. Intanto
era flagellato da Dio l'imperador
Costanzo col tarlo della guerra persiana;
e benchè Teofane <span class="fnote">[Theoph., in Chronogr.]</span> ancora sotto
quest'anno racconti che vennero alle
mani le due armate romana e persiana,
e che gran numero di que' Barbari lasciò
la vita sul campo; pure, poco o nulla
<span class="pagenum"><a id="Page_17"></a>[17]</span>
servirono questi pretesi vantaggi, perchè
più che mai vigorosi i Persiani continuarono
a fare il ballo sulle terre romane,
senza che mai riuscisse ai Romani
di cavalcare sul paese nemico. Abbiamo
poi da san Girolamo <span class="fnote">[Hieronymus, in Chronico.]</span> e dal suddetto
Teofane che nell'anno presente Neocesarea,
città la più riguardevol del Ponto,
fu interamente rovesciata a terra da un
orrendo tremuoto colla morte della maggior
parte del popolo, essendosi solamente
salvata la cattedrale fabbricata da san
Gregorio Taumaturgo colla casa episcopale,
dove esso vescovo e chiunque
ivi si trovò rimasero esenti da quello
eccidio.
</p>
<hr />
</div>

<div class="chapter">
<h2 class="hidden"><a id="CCCXLV"></a>CCCXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLV</span>. Indizione <span class="scp">III</span>.</td>
  </tr>
  <tr>
    <td><span class="smcap">Giulio</span> papa 9.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Amanzio</span> ed <span class="smcap">Albino</span>.
</p>

<p>
Secondo il Catalogo del Cuspiniano
e del Bucherio, nel dì 5 di luglio <i>Probino</i>
fu creato prefetto di Roma. Una legge <span class="fnote">[L. 7, de petition., Cod. Theod.]</span>
di Costante Augusto, data nel dì 15 maggio,
ci fa vedere questo imperador ritornato
dalla Bretagna a Treveri. Però non
so se sussista l'aver creduto il Tillemont <span class="fnote">[Tillemont, Mémoires des Empereurs et de
l'Histoire Ecclesiastique.]</span>
ch'esso Augusto verso il fine
del medesimo mese fosse in Milano, dove
invitò lo sbattuto santo Atanasio, per
patrocinarlo contra la prepotenza degli
ariani. Certamente cominciò verso questi
tempi il cattolico Augusto a tempestar
con lettere il fratello Costanzo, acciocchè
si tenesse un concilio valevole a
metter fine a tante turbolenze della Chiesa.
Ma non si arrivò a questo se non nell'anno
347, siccome allora accenneremo. Da
una legge del Codice Teodosiano <span class="fnote">[L. 5, de exactionib., Cod. Theod.]</span> apprendiamo
<span class="pagenum"><a id="Page_18"></a>[18]</span>
che l'Augusto Costanzo, nel
dì 12 di maggio del presente anno, si trovava
in Nisibi città della Mesopotamia, e,
senza fallo, per accudire alla guerra coi
Persiani. Abbiamo poi da san Girolamo <span class="fnote">[Hieron., in Chronico.]</span>
e da Teofane <span class="fnote">[Theoph., in Chronogr.]</span> che in quest'anno
ancora i tremuoti cagionarono nuove
rovine in varie città. Fra le altre la marittima
di Epidamno ossia di Durazzo,
città della Dalmazia, restò quasi affatto
abissata. Anche in Roma per tre giorni
sì gagliarde furono le scosse, che si paventò
l'universal caduta delle fabbriche.
Nella Campania dodici città andarono
per terra; e l'isola, o, vogliam dire, la
città di Rodi, fieramente anch'essa risentì
la medesima sciagura. Se crediamo
alla Cronica Alessandrina <span class="fnote">[Chronic. Alexandrinum.]</span>, Costanzo
Augusto cominciò in quest'anno la fabbrica
delle sue terme in Costantinopoli;
ma intorno a ciò è da vedere il Du-Cange <span class="fnote">[Du-Cange, Hist. Byz.]</span>,
che rapporta altre notizie spettanti
a quell'insigne edifizio.
</p>
<hr />
</div>

<div class="chapter">
<h2 class="hidden"><a id="CCCXLVI"></a>CCCXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Giulio</span> papa 10.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giulio Costanzo Augusto</span> per la
quarta volta e <span class="smcap">Flavio Giulio Costante
Augusto</span> per la terza.
</p>

<p>
Perchè non si dovettero speditamente
accordare i due Augusti intorno al
prendere insieme il consolato, o pure a
notificarlo, noi troviamo che nel Catalogo
del Bucherio e in un concilio di
Colonia per li primi mesi dell'anno presente
non si contavano i consoli nuovi;
perciò l'anno veniva indicato colla formola
di <i>dopo il consolato di Amanzio ed
Albino</i>. Nella prefettura di Roma stette
<span class="pagenum"><a id="Page_19"></a>[19]</span>
<i>Probino</i> sino al dì 26 di dicembre dell'anno
presente <span class="fnote">[Cuspinianus. Panvinius. Bucherius.]</span>, ed allora in quella
carica succedette <i>Placido</i>. Noi ricaviamo
dalle leggi del Codice Teodosiano <span class="fnote">[Gothofred., Chronolog. Cod. Theodos.]</span>
spettanti a quest'anno che Costante Augusto
era in Cesena nel dì 23 di maggio,
e in Milano nel dì 21 di giugno. Dall'Italia
dovette egli passare in Macedonia,
perchè abbiamo una legge di lui data in
Tessalonica nel dì 6 di dicembre. Per
conto dell'Augusto Costanzo, egli non
altrove comparisce che in Costantinopoli,
dove confermò o pur concedette molte
esenzioni agli ecclesiastici. All'anno presente
riferisce san Girolamo <span class="fnote">[Hieron., in Chron.]</span> la fabbrica
del porto di Seleucia, città famosa
della Soria, poche miglia distante da Antiochia,
capitale dell'Oriente. Anche Giuliano <span class="fnote">[Julian., Orat. I.]</span>
e Libanio <span class="fnote">[Liban., Orat. III.]</span> parlano di questa
impresa, che riuscì d'incredibile spesa al
pubblico, perchè per formare quel porto
non già alla sboccatura del fiume Oronte,
come talun suppone, ma bensì alla stessa
Seleucia, convenne tagliar molti scogli e
un pezzo di montagna, che impedivano
l'accesso alle navi, e rendevano pericolosa
e poco utile una specie di porto che
quivi anche antecedentemente era. Perchè
la corte dell'imperador Costanzo
per lo più soggiornava in Antiochia, di
incredibil comodo e ricchezza riuscì dipoi
a quella città il vicino porto di Seleucia.
Teofane <span class="fnote">[Theophanes, Chronogr.]</span> aggiugne che Costanzo
con altre fabbriche ampliò ed adornò la
stessa città di Seleucia; ed inoltre abbellì
la città di Antarado nella Fenicia,
la quale prese allora il nome di Costanza.
Mentre poi esso Augusto Costanzo
impiegava in questa maniera i suoi pensieri
e i tesori, cavati dalle viscere dei
sudditi, dietro alle fabbriche, il re di
Persia Sapore non lasciava in ozio la
forza delle sue armi; e però, secondochè
scrive il suddetto Teofane, nell'anno
<span class="pagenum"><a id="Page_20"></a>[20]</span>
presente si portò per la seconda volta
all'assedio della città di Nisibi nella Mesopotamia.
Vi stette sotto settantotto
giorni, e, non ostante tutti i suoi sforzi,
fu in fine obbligato a vergognosamente
levare il campo e ritirarsi. Nella Cronica
di san Girolamo un tale assedio vien riferito
all'anno seguente. Ma cotanto
hanno gli antichi moltiplicato il numero
degli assedii di Nisibi con discordia fra
loro, che non si sa che credere. Verisimilmente
un solo assedio fin qui fu fatto,
cioè se sussiste il già accennato all'anno
338, un altro non sarà da aggiugnere
all'anno presente. Parleremo, andando
innanzi, d'altri assedii di quella città.
Pare che in quest'anno accadesse una
sedizione in Costantinopoli, per cui quel
governatore <i>Alessandro</i> restò ferito, e
se ne fuggì ad Eraclea. Tornossene ben
egli fra poco al suo impiego, ma poco
stette ad esser deposto da Costanzo, con
succedergli in quel governo <i>Limenio</i>. Libanio <span class="fnote">[Liban., in ejus vita.]</span>
quegli è che ci ha conservata
questa notizia, e che sparla forte d'esso
Limenio, perchè il buon sofista fu cacciato
da Costantinopoli d'ordine suo.
</p>
<hr />
</div>

<div class="chapter">
<h2 class="hidden"><a id="CCCXLVII"></a>CCCXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Giulio</span> papa 11.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Rufino</span> ed <span class="smcap">Eusebio</span>.
</p>

<p>
Abbiamo dal Catalogo di Cuspiniano,
ossia del Bucherio, che nel dì 12 di giugno
dell'anno presente Placido lasciò la
prefettura di Roma, e in suo luogo subentrò
<i>Ulpio Limenio</i>, il quale nello stesso
tempo esercitava la carica di prefetto
del pretorio nell'Italia. Più che mai truovandosi
sconcertata la Chiesa di Dio in
Oriente per la prepotenza degli ariani,
a' quali l'ingannato Costanzo Augusto
prestava ogni possibil favore, e vedendosi
di qua e di là comparire in Italia i
vescovi banditi, per implorar soccorso
<span class="pagenum"><a id="Page_21"></a>[21]</span>
dal romano pontefice Giulio e dal cattolico
imperador Costante: finalmente in
quest'anno si sperò il rimedio a tanti
disordini. Non meno il pontefice che Costante
picchiarono tanto, che l'Augusto
Costanzo acconsentì che si tenesse un
solenne concilio <span class="fnote">[Labbe, Collection Concilior.]</span> di vescovi, al giudizio
e parere de' quali fosse rimessa la
cura di queste piaghe. Ottenne Costante
che fosse eletta per luogo del concilio
Serdica, chiamata anche Sardica, città di
sua giurisdizione, e non già, come pensò
il cardinal Baronio <span class="fnote">[Baron., in Annalib. Eccl.]</span>, di quella di Costanzo,
perchè capitale della Dacia novella,
la quale nelle divisioni era toccata
a Costante. Quivi dunque fu celebrato
un riguardevolissimo concilio, dove tanto
pel dogma cattolico, quanto per la
disciplina ecclesiastica, furono fatti bei
regolamenti, e fra le altre cose confermato
il gius delle appellazioni alla sede
apostolica, e proferita sentenza in favore
di santo Atanasio e d'altri vescovi cattolici;
ma con poco frutto, perchè Costanzo,
ammaliato dagli ariani, in breve
guastò tutto, e più che mai continuarono
le divisioni e gli sconcerti. Due sole leggi
spettanti ad esso Costanzo cel fanno
vedere nel marzo in Ancira di Galazia, e
nel maggio in Jerapoli della Soria. Di
Costante Augusto nulla si sa sotto l'anno
presente, se non che probabilmente
egli dimorò nelle Gallie, dove santo Atanasio
fu a ritrovarlo, prima di passare
al concilio di Serdica.
</p>
<hr />
</div>

<div class="chapter">
<h2 class="hidden"><a id="CCCXLVIII"></a>CCCXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Giulio</span> papa 12.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 12.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Filippo</span> e <span class="smcap">Flavio Salio o Salia</span>.
</p>

<p>
Perchè s'era introdotto il costume
che cadauno de' due Augusti eleggesse
il suo console, si può perciò conghietturare
che questo <i>Filippo</i> console orientale
<span class="pagenum"><a id="Page_22"></a>[22]</span>
fosse quel medesimo che nel Codice
Teodosiano e in altri monumenti delle
antichità si truova prefetto del pretorio
d'Oriente, uomo crudele e partigiano
spasimato degli ariani, come s'ha da san
Girolamo <span class="fnote">[Hieron., in Chronico.]</span>: del che ricevette egli il
gastigo da Dio anche nella vita presente,
siccome vedremo. Era quest'anno il
millesimo centesimo dalla fondazione
di Roma, e s'aspettavano i Romani quelle
feste che in altri tempi furono fatte
dal paganesimo per celebrare un tal
anno. Niuna cura di ciò si prese il cristianissimo
Costante Augusto, nemico
delle superstizioni: del che si duole Aurelio
Vittore <span class="fnote">[Aurel. Vict., de Caesarib.]</span>, con farci anche conoscere
che il millesimo di Roma era stato
nell'anno di Cristo 248 solennizzato
sotto Filippo Augusto. Per lo contrario,
esso imperadore, veggendo che non venivano
ristabiliti nelle lor chiese santo
Atanasio e gli altri vescovi cattolici, dichiarati
innocenti nel concilio di Serdica <span class="fnote">[Theodoretus, Hist., lib. 1, cap. 28. Socrat.,
Histor., lib. 2, cap. 21.]</span>,
prese talmente a cuore gl'interessi
della Chiesa cattolica, che risentitamente
sopra ciò scrisse al fratello Costanzo,
con giugnere a minacciare di romperla
con lui per questo. Un linguaggio sì fatto
mise il cervello a partito a Costanzo,
il quale perciò parte nel presente e parte
nel seguente anno consentì al ritorno
di que' vescovi alle lor chiese. Per quanto
si può ricavare da santo Atanasio <span class="fnote">[Athan., in Apolog.]</span>,
esso imperadore Costante venne a Milano
nell'anno corrente, e l'Augusto Costanzo
fu in Edessa di Mesopotamia. San
Girolamo <span class="fnote">[Hieron., in Chron.]</span> e Idazio <span class="fnote">[Idacius, in Fastis.]</span> riferiscono
sotto quest'anno la battaglia formidabile
succeduta fra i Romani e Persiani presso
Singara nella suddetta Mesopotamia. Ma
il Gotofredo e i padri Arduino e Pagi
han creduto che questa appartenga piuttosto
all'anno 345, perchè Giuliano
<span class="pagenum"><a id="Page_23"></a>[23]</span>
Apostata <span class="fnote">[Julian., Orat. I.]</span> lasciò scritto che sei anni
dopo d'essa battaglia saltò su il tiranno
Magnenzio; e questi senza fallo cominciò
le sue scene nell'anno 350. All'incontro
il Petavio, Arrigo Valesio e il Tillemont,
appoggiati al testo espresso de' suddetti
due storici, han rapportato quell'avvenimento
all'anno presente, e creduto
qualche fallo nel testo dell'orazion di
Giuliano. A me ancora sembra più verisimile
l'ultima opinione, perchè Libanio <span class="fnote">[Liban., Orat. III.]</span>
ne parlò in maniera circa l'anno
349, che fece intendere quel combattimento
come azione accaduta di fresco,
e non già alcuni anni prima, e <i>combattimento
ultimo</i>, che ne suppone degli altri
antecedenti. Lo stesso Gotofredo <span class="fnote">[Gothofr., Chron. Cod. Theodos.]</span> riconobbe
per recitata nell'anno 349 quella
orazione di Libanio in lode dei due Augusti
Costanzo e Costante, di modo che
nel testo di Giuliano si può credere scappato
per negligenza de' copisti un <i>sexto</i>
in vece di <i>tertio</i>.
</p>

<p>
Il fatto, in poche parole, fu così.
Dopo il secondo assedio di Nisibi dovette
seguir qualche tregua fra i Romani e
i Persiani; ma gli ultimi, poco curanti
delle promesse e de' giuramenti <span class="fnote">[Liban., Orat. III.]</span>, si
andarono disponendo per far nuovi sforzi,
e questi divamparono dipoi in questo
anno. O sia che Costanzo non volesse o
pure che non potesse impedire i passi di
così possente armata, col mezzo di tre
ponti gittati sul fiume Tigri entrarono i
Persiani nella Mesopotamia, e vennero
sino ad un luogo vicino a Singara, città
di quelle contrade, nel bollore della state.
V'era in persona lo stesso re Sapore.
Costanzo, a cui non erano ignoti i preparamenti
de' nemici, s'affrettò anche
egli ad unir gente da tutte le parti, ed
essendo poi marciato con tutto il suo
sforzo contra d'essi, andò ad accamparsi
poche miglia lungi da loro. Stettero le
due armate per qualche tempo senza far
<span class="pagenum"><a id="Page_24"></a>[24]</span>
nulla, quando i Romani impazientatisi
un giorno, dopo essere stati in ordinanza
di battaglia fin passato il mezzodì, si
mossero, senza poter essere ritenuti da
Costanzo Augusto, per assalire il campo
nemico. Contuttochè fosse già sera, cominciarono
inferociti il combattimento,
nè la notte potè ritenerli dal menare le
mani. Ruppero le prime schiere nemiche;
forzarono ancora alcuni loro trincieramenti
con molta strage d'essi Persiani;
fecero gran bottino; ed ebbero fin
prigione il principe primogenito del re
Sapore, che fu poi barbaramente ucciso,
se pure, come vuol Rufo Festo <span class="fnote">[Rufus Festus, in Breviar.]</span>, egli
non lasciò la vita nel bollore della battaglia.
Era la notte, tempo poco proprio
per combattere, e però Costanzo a furia
chiamava alla ritirata le sue genti; ma
ebbe un bel dire, un bel gridare. Perchè
verisimilmente i suoi sapevano che più
innanzi si trovava qualche fiumicello o
canale vegnente dal Tigri, siccome morti
dalla sete, seguitarono i fuggitivi Persiani,
ed arrivati all'acqua, ad altro non
attesero che ad abbeverarsi. Allora gli
arcieri persiani postati in quel sito un
tal nembo di saette scaricarono contro
degli affollati Romani, che molti vi perirono,
e chi potè, ben in fretta se ne
tornò indietro. Aveano questi ultimi, per
attestato di Festo <span class="fnote">[Idem, ibidem.]</span>, accese varie fiaccole
che servirono mirabilmente ai nemici
per meglio bersagliargli. Giuliano,
avendo preso in quella orazione <span class="fnote">[Julian., Orat. I.]</span> a
tessere le lodi dell'Augusto Costanzo,
non parla che di pochi Romani restati
in quel conflitto. Libanio <span class="fnote">[Liban., Orat. III.]</span> slarga un
po' più la bocca. Per lo contrario, Ammiano
Marcellino <span class="fnote">[Ammianus, lib. 18, cap. 5.]</span>, anch'egli vivente
allora, e che volea poco bene a Costanzo,
scrive che grande strage fu ivi fatta delle
soldatesche romane: il che si può anche
dedurre da Rufo Festo. Altro non dice
<span class="pagenum"><a id="Page_25"></a>[25]</span>
Eutropio <span class="fnote">[Eutrop., in Brev.]</span>, se non che i Romani per
loro caparbietà si lasciarono togliere di
mano una sicura vittoria; e le di lui parole
furono copiate da san Girolamo <span class="fnote">[Hieron., in Chron.]</span>.
Tutti poi gli storici van d'accordo in
dire che il re Sapore prese la fuga; nè
mai si credette in salvo, finchè non ebbe
passato il fiume Tigri. Giuliano pretende
che anche prima della zuffa quel valoroso
re, al solo mirar da lungi la poderosa
armata de' Romani, battesse la ritirata,
e lasciasse il comando al figliuolo,
che poi miseramente morì. Del pari è
certo che non tardarono i Persiani a
levar il campo nel giorno seguente, e a
ritirarsi precipitosamente di là dal Tigri,
con rompere tosto i ponti per paura di
essere inseguiti dai creduti vincitori Romani.
Sicchè, se essi Romani non poterono
cantar la vittoria, nè pure i loro
nemici ebbero campo di attribuirla a sè
stessi. E san Girolamo nota che di nove
battaglie succedute durante la guerra
suddetta coi Persiani, questa fu la più riguardevole
e sanguinosa; ed essa almen
per allora fece svanire i boriosi disegni
del re nemico, il quale, senza aver presa
città o fortezza alcuna, malconcio si ridusse
al suo paese.
</p>
<hr />
</div>

<div class="chapter">
<h2 class="hidden"><a id="CCCXLIX"></a>CCCXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXLIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Giulio</span> papa 13.</td>
  </tr>
  <tr>
    <td><span class="smcap">Costanzo</span> e</td>
  </tr>
  <tr>
    <td><span class="smcap">Costante</span> imperadori 13.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Ulpio Limenio</span> e <span class="smcap">Acone</span> ossia <span class="smcap">Aconio Catulino
Filomazio</span> o <span class="smcap">Filoniano</span>.
</p>

<p>
Dal Catalogo de' prefetti di Roma,
pubblicato dal Cuspiniano e dal Bucherio <span class="fnote">[Cuspinianus. Panvinius. Bucherius.]</span>,
abbiamo che il console <i>Limenio</i>
seguitò ad essere prefetto di Roma e prefetto
del pretorio sino al dì 8 di aprile.
Restarono vacanti queste due dignità,
senza che se ne sappia il perchè, sino
al dì 18 di maggio, in cui tutte e due
<span class="pagenum"><a id="Page_26"></a>[26]</span>
furono conferite ad <i>Ermogene</i>. Dall'Apologia
di sant'Atanasio <span class="fnote">[Athan., in Apolog.]</span> si può ricavare
che Costante Augusto ne' primi
mesi di quest'anno soggiornasse nelle
Gallie; perchè il santo vescovo, chiamato
da lui, si portò colà prima di passare ad
Alessandria, giacchè finalmente di consenso
dell'imperadore Costanzo egli ricuperò
in quest'anno la sedia sua.
Truovasi poi Costante in Sirmio della
Pannonia nel dì 27 di maggio, ciò apparendo
da una sua legge. Libanio <span class="fnote">[Liban., Orat. III.]</span> anche
egli attesta che questo principe nell'anno
presente visitò le città d'essa
Pannonia. Quanto all'Augusto Costanzo,
apprendiamo dalle leggi del Codice Teodosiano
ch'egli nel principio d'aprile
soggiornava in Antiochia, e da Emesa
scrisse a sant'Atanasio per sollecitarlo
a tornarsene in Oriente. Alcune leggi da
lui date in quest'anno ci fan conoscere
la premura di lui per reclutar le milizie
sue, e per ben disciplinarle. Imperciocchè
i Persiani, con tutte le percosse
patite nell'anno precedente, non rallentavano
punto le disposizioni per seguitar
le guerra, divenuta oramai una perniciosa
cancrena de' Romani in quelle
parti; imperciocchè anno non passò,
durante il regno di Costanzo, in cui egli
fosse esente dalle minaccie ed incursioni
di quella nemica e potente nazione, ora
con vantaggio, ed ora con isvantaggio
delle sue genti. Intorno a che convien
osservare due diverse figure che fecero
i due pagani Giuliano Apostata <span class="fnote">[Julian., Orat. I et II.]</span> e Libanio <span class="fnote">[Liban., Orat. III.]</span>.
Finchè visse Costanzo, l'eloquenza
loro trovò dei luoghi topici per
esaltare il di lui valore e la sua condotta
in fare e sostenere quella guerra. Ma da
che egli compiè la carriera de' suoi giorni,
amendue se ne fecero beffe, e formarono
di lui un ben diverso ritratto.
All'udir questi due adulatori, Costanzo
più volte gittò dei ponti sul fiume Tigri,
<span class="pagenum"><a id="Page_27"></a>[27]</span>
e passò anche sulle terre nemiche, tal
terrore spargendo ne' Persiani, che non
osavano di lasciarsi vedere per difendersi
dai saccheggi. Passava egli il verno in
Antiochia, e nella state era in campagna
contro i nemici, i quali si stimavano felici
se potevano fuggire e nascondersi
dal valore di questo augusto eroe. Che
se riuscì talvolta a coloro di riportar
qualche vantaggio sopra i Romani, fu
solamente per mezzo d'imboscate, e col
mancare alle tregue. Passato poi all'altra
vita esso Costanzo, mutò linguaggio
il sofista Libanio, con dire che a lui non
mancavano già buone milizie per vincere
i Persiani, ma bensì un cuore di principe
e una testa di capitano. Alla primavera
comparivano i nemici per assediar
qualche fortezza, e Costanzo aspettava
la state per uscire in campagna; ed usciva,
non già per andar contra di loro con tutto
il suo magnifico apparato, ma per fuggir
con diligenza, informandosi studiosamente
a tal fine de' lor movimenti per ischivarli;
di maniera che terminava ordinariamente
la campagna in tornarsene i
Persiani alle lor case pieni di spoglie dei
miseri abitanti della Mesopotamia: dopo
di che Costanzo si lasciava vedere per
le città e luoghi saccheggiati, quasichè la
venuta sua avesse messo lo spavento in
cuore ai nemici, e fattili ritirare. In
somma ci rappresentano Costanzo per
un vile coniglio; e pur troppo, se si ha
da parlare schietto, contuttochè, siccome
abbiam veduto, san Girolamo <span class="fnote">[Hieron., in Chron.]</span> parli
di nove combattimenti seguiti in tutto
il corso di questa guerra fra i Romani e
i Persiani; pure ogni storico <span class="fnote">[Ammianus. Socrates. Festus. Eutropius
et alii.]</span> in fine
confessa che l'armi di Costanzo non
cantarono mai vittoria alcuna, anzi ebbero
sempre delle busse; e che i Persiani
presero e saccheggiarono or questa, or
quella città, fecero gran copia di prigioni;
e quantunque d'essi ancora fosse talvolta
fatta strage, secondo le vicende giornaliere
<span class="pagenum"><a id="Page_28"></a>[28]</span>
della guerra, pure senza paragone
fu il danno patito dalle armate e terre
romane. Ed ecco in succinto un'idea
della lunghissima guerra di Costanzo coi
Persiani, guerra infelice per lui, perchè
principe sprovveduto di coraggio e saper
militare, e perchè egli aveva ancora dei
non lievi peccati che meritavano poco
l'assistenza di Dio per felicitarlo in questa
vita. Abbiamo da Teofane <span class="fnote">[Theophan., in Chronogr.]</span> che un
fiero tremuoto diroccò in quest'anno la
maggior parte della città di Berito nella
Fenicia, il che fu cagione che molti di
que' pagani ricorressero alla chiesa e
chiedessero il battesimo. Ma costoro dipoi,
separatisi dai cristiani, fecero una
assemblea, dove praticavano le cerimonie
imparate da essi, vivendo nel rimanente
da pagani.
</p>
<hr />
</div>

<div class="chapter">
<h2 class="hidden"><a id="CCCL"></a>CCCL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCL</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Giulio</span> papa 14.</td>
  </tr>
  <tr>
    <td><span class="smcap">Costanzo</span> imperadore 14.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Sergio</span> e <span class="smcap">Nigriniano</span>.
</p>

<p>
Ad Ermogene nella prefettura di
Roma succedette nel dì 27 di febbraio <span class="fnote">[Bucher., in Catalogo.]</span>
<i>Tiberio Fabio Tiziano</i>. Funestissimi furono
gli avvenimenti e le rivoluzioni di
quest'anno specialmente per la sventurata
morte di <i>Costanzo Augusto</i>. Truovavasi
egli nelle Gallie, e perchè regnava
la pace fra tutti i popoli, il familiare suo
divertimento consisteva nella caccia, dietro
alla quale era perduto: il che dicono
alcuni fatto per tenersi con questo esercizio
sempre disposto per le occorrenze
e fatiche della guerra. Non badò egli che
nel suo stesso seno nudriva de' più fieri
nemici. <i>Magno Magnenzio</i> (così il miriamo
nominato nei marmi e nelle medaglie),
capitano allora di una o due compagnie
delle guardie, prevalendosi della
disattenzione del principe, quegli fu <span class="fnote">[Idacius, in Fast. Zosimus, lib. 2, cap. 42.
Zonar., in Eutrop. Aurelius Victor. Socrat. et alii.]</span>
<span class="pagenum"><a id="Page_29"></a>[29]</span>
che nella città di Autun tramò una congiura
contra la vita di lui, con tirar nel
suo partito Marcellino, presidente della
camera angustale, Cresto ed altri uffiziali
della milizia. Venuto il dì destinato a
fare scoppiar la mina, cioè il dì 18 di
gennaio, come s'ha da Idazio e dalla
Cronica Alessandrina, Marcellino (se pur
non fu lo stesso Magnenzio), col pretesto
di solennizzare il giorno natalizio di un
suo figliuolo, invitò l'uffizialità ad un
lauto convito, e massimamente Magnenzio.
Dopo aver costoro ben rallegrato il
cuore, e fatto durare il banchetto sino
ad una parte della notte, <i>Magnenzio</i> alzatosi,
e ritiratosi in una camera, quivi
si vestì della porpora imperiale, e poi
tornò a farsi vedere in quell'abito ai
convitati. Una parte d'essi già congiurata
l'acclamò <i>Augusto</i>; gli altri per le
parole e promesse dell'usurpatore si lasciarono
anche essi condurre a riconoscerlo
tale. Presa poi la cassa del principe,
coll'impiego di quel danaro seppe
Magnenzio guadagnar le milizie quivi
acquartierate e il popolo di Autun, e
qualche cavalleria venuta di fresco dall'Illirico.
Proclamato che fu imperadore
l'indegno Magnenzio, non differì punto
d'inviar gente per levar la vita all'Augusto
Costante, con far anche tener serrate
le porte della città, affinchè niuno
uscendo gli recasse l'avviso della nata
ribellione, e lasciando solamente l'adito
a chi voleva entrarvi. Secondo Zonara,
fu ucciso il misero Costante verso il fiume
Rodano, dove, ritrovato a dormire
stanco per le fatiche della caccia, da questo
passò ad un più lungo sonno. Ma
convengono i più antichi storici <span class="fnote">[Zosimus. Idacius. Hieron. Aurel. Victor.]</span> in
dire ch'egli, non ostante la precauzion
presa dal tiranno, fu immediatamente
avvertito della succeduta novità; e però,
deposti gli abiti e le insegne imperiali,
fuggì con isperanza di salvarsi in Ispagna.
Ma avendogli tenuto dietro Gaisone
con alquanti cavalieri scelti per ordine
di Magnenzio, il raggiunse ad Elena, castello
<span class="pagenum"><a id="Page_30"></a>[30]</span>
vicino ai monti Pirenei, a cui Costantino
il Grande suo padre avea dato
questo nome in onor della madre, e
quivi il trucidò. Presero di qui motivo
alcuni d'inventar una favola, narrata
poi da Zonara <span class="fnote">[Zonaras, in Annal.]</span> come una verità, cioè
che dagli strologhi fu predetto a Costantino
suo padre che questo figliuolo morrebbe
in seno dell'avola, cioè di sant'Elena.
Morta ella prima di Costante, fu derisa
la predizione suddetta, che poi in altra
maniera si verificò, con essere egli stato
svenato nel suddetto castello in età di
soli trent'anni.
</p>

<p>
Come è il costume, dopo la morte
di questo sventurato principe, chi ne fece
elogi, e chi mille iniquità raccontò o, per
dir meglio, inventò della sua persona.
Si può ben credere che i partigiani di
Magnenzio non lasciarono via alcuna
per iscreditar lui, e nello stesso tempo
scusare, se era possibile, la rivolta detestabile
del tiranno. E perchè egli fu
principe zelante della religione cristiana,
non è da stupire se gli scrittori pagani <span class="fnote">[Athanasius, in Apolog. Optatus, lib. 3.]</span>,
cioè Eutropio, Aurelio Vittore e
il velenoso Zosimo, l'infamarono a tutto
potere, attribuendogli gran copia di vizii.
E Zonara poi, prestando fede a Zosimo,
denigrò anch'egli non poco la di lui
memoria. Sopra gli altri esso Zosimo il
descrive per un cane verso de' suoi sudditi,
trattandoli con inaudita crudeltà,
ed aggravandoli con eccessive imposte,
e tenendo al suo servigio dei Barbari, ai
quali permetteva l'usare ogni sorta di
violenza. Il tacciano ancora d'una sfrenata
libidine, e fin della più abbominevole,
di una sordida avarizia, e di avere
sprezzato le persone militari. Sopra tutto
dicono ch'egli sommamente pregiudicò
a sè stesso colla cattiva scelta dei governatori
delle provincie, vendendo le cariche,
e che specialmente i perversi suoi
ministri gli tirarono addosso l'odio di
ognuno; di modo che divenne insopportabile
il suo governo. Può darsi che
<span class="pagenum"><a id="Page_31"></a>[31]</span>
parte di tanti vizii non fosse sognata, ma
più verisimilmente ancora si dee credere
che con alcune verità sieno mescolate
molte calunnie. Certamente gli autori
cristiani <span class="fnote">[Victor, in Epitome. Victor, de Caesarib.
Eutrop., in Breviar.]</span> parlano con lode di questo
principe, gran difensore della religione
cattolica contro gli ariani e donatisti,
propagatore del Cristianesimo, e che non
cessava di esercitar la sua liberalità verso
i sacri templi. Confessano gli stessi
pagani <span class="fnote">[Aurelius Victor. Eutropius.]</span> che gran pruove diede egli
del suo valore in varie congiunture, e
che era assai temuto dai popoli della
Germania. Libanio <span class="fnote">[Liban., Orat. III.]</span> poi, nell'orazione
recitata nell'anno precedente, di lui vivente
fa un bell'elogio, rappresentandolo
come principe attivo, vigilante, sobrio, e
nemico, non solamente degli eccessi del
vino e delle femmine, ma anche dei teatri
e d'altri simili divertimenti. Pare, in
somma, che buona parte de' disordini
nascesse non da lui, perchè la poca sanità
sua, per essere gottoso di mani e di
piedi, non gli permetteva di far molto,
ma bensì da' suoi cattivi ministri. Comunque
sia, non dovettero mancar dei
reati di Costante nel tribunale di Dio;
e grande soprattutto ne sarebbe stato
uno, se fosse vero, cioè che ingiustamente
e a tradimento egli avesse procurata
la morte del suo maggior fratello Costantino:
del che parlammo di sopra.
Non si sa ch'egli lasciasse dopo di sè
figliuoli. E nè pur ebbe moglie. Avea
ben egli contratti gli sponsali con Olimpiade
figliuola di Ablavio, primo ministro
di suo padre, ma di tenera età, e
per la di lui morte violenta non si effettuarono
le nozze. Questa giovinetta fu
poi data da Costanzo in moglie ad Arsace
re dell'Armenia, che se ne compiacque
assaissimo, come di un insigne
favore, siccome attesta Ammiano <span class="fnote">[Ammianus Marcellinus, lib. 20, cap. 11.]</span>.
Ma a sant'Atanasio <span class="fnote">[Athanasius, in Epistol. ad Solitar.]</span> parve uno strano
<span class="pagenum"><a id="Page_32"></a>[32]</span>
mancamento di rispetto al fratello
l'aver Costanzo Augusto maritata con
un Barbaro chi era stata considerata
qual moglie dell'imperador Costante.
</p>

<p>
Restò dunque l'usurpatore <i>Magnenzio</i>
padrone delle Gallie, alle quali tennero
dietro le Spagne e la Bretagna; ed
essendosi egli affrettato a spedir truppe,
regali e larghe promesse in Italia <span class="fnote">[Julian., Orat. I. Zosimus, lib. 2, cap. 43.]</span>,
trasse ancor queste provincie colla Sicilia
e coll'altre isole, ed anche l'Africa
alla sua divozione. Ch'egli, dopo aver
ucciso Costante, scrivesse a nome di lui
varie lettere agli uffiziali lontani, che o
per lo merito loro, o per l'amore a Costanzo
potessero disapprovar l'assunzione
suo al trono, e che per istrada li facesse
uccidere, lo scrive Zonara <span class="fnote">[Zonar., in Annal.]</span>, ma
con poca verisimiglianza. Certo è bensì
che Magnenzio, considerando il bisogno
ch'egli aveva di buone braccia per sostenersi
nell'usurpata signoria, conferì
dipoi, cioè nell'anno seguente, il titolo
di <i>Cesare</i> a <i>Decenzio</i>, che, secondo il
giovane Vittore <span class="fnote">[Aurelius Victor, in Epitome.]</span>, era suo parente, o
pure suo fratello, come vuol l'altro Vittore <span class="fnote">[Idem, de Caesarib.]</span>
ed Eutropio <span class="fnote">[Eutrop., in Breviar.]</span>. Questi si trova
nelle monete <span class="fnote">[Mediobarbus, Numismat. Imper.]</span> appellato <i>Magno Decenzio</i>.
Similmente diede dipoi il nome di
<i>Cesare</i> a <i>Desiderio</i> suo fratello, di cui
si trova ancora qualche medaglia, se di
legittimo conio, non so. Era Magnenzio <span class="fnote">[Julian., Orat. I.]</span>
originario dalla Germania, nato
da Magno, uno forse di coloro che furono
trasportati da' paesi germanici ad
abitar nelle Gallie. Però Aurelio Vittore <span class="fnote">[Aurelius Victor, de Caesarib.]</span>
il fa nato nelle medesime Gallie.
Ma Giuliano Apostata chiaramente scrive
che costui fu condotto prigioniero
dalla Germania nelle Gallie a' tempi di
Costantino il Grande, ed, ottenuta la libertà,
si diede alla milizia, dove fece di
<span class="pagenum"><a id="Page_33"></a>[33]</span>
molte prodezze. Alto di statura, robusto
di corpo, avea studiato lettere, e si dilettava
molto di leggere, nè gli mancava
eloquenza e forza nel discorso. Secondo
Zonara <span class="fnote">[Zonaras, in Annal.]</span>, egli comandava allora ad
alcune milizie appellate Gioviane ed Erculie,
che si suppongono guardie del
corpo formate da Diocleziano e Massimiano
Augusti. Filostorgio <span class="fnote">[Philostorgius, lib. 3, cap. 26.]</span> pretende
ch'egli fosse pagano; ma le medaglie cel
rappresentano cristiano, forse di solo
nome, e di coloro, senza fallo, ne' quali
l'ambizione sconciamente prevale alla
religione. Chiunque degli antichi <span class="fnote">[Julian. Libanius. Zosimus et alii.]</span> parla
de' costumi di lui, cel dipinge per uomo
d'insopportabil avarizia e crudeltà,
e che tutte le sue azioni spiravano quella
barbarie e salvatichezza ch'egli portò
dalla nascita. Fiero nelle prosperità, timido
e vile nelle avversità, dotato nondimeno <span class="fnote">[Aurelius Victor, in Epitome.]</span>
di tale accortezza, che sapea
comparire un bravo allorchè più tremava.
Sant'Atanasio <span class="fnote">[Athanasius, in Apolog.]</span>, il quale, per esperienza,
sapeva qual fosse il merito di
costui, non ebbe difficoltà di scrivere che
egli era un empio verso Dio, spergiuro,
infedele agli amici, amico degli stregoni
ed incantatori, e finalmente una bestia
crudele, un diavolo. Non indegno certamente
di questi titoli comparve chi contra
tutte le leggi della religione e della
natura aveva assassinato il proprio principe,
e toltogli imperio e vita. Dovette
ben tentare Magnenzio ancora di stendere
le griffe alle provincie dell'Illirico,
anch'esse in addietro sottoposte al dominio
dell'ucciso Costante; ma gli andò
fallito il colpo.
</p>

<p>
Trovavasi nella Pannonia generale
della fanteria <i>Vetranione</i> <span class="fnote">[Chron. Alexandrinum.]</span>, uomo originario
della Mesia superiore, invecchiato
nel mestier della guerra, cristiano di
professione, come eziandio si deduce dalle
<span class="pagenum"><a id="Page_34"></a>[34]</span>
medaglie <span class="fnote">[Mediobarbus, Numismat. Imper.]</span>. All'udire Aurelio Vittore <span class="fnote">[Aurelius Victor, de Caesarib.]</span>,
questi era persona di brutal
barbarie, corrispondente alla vil sua nascita,
che nè pur sapea leggere, che pareva
uno stolido, ed era in fine un pessimo
uomo. Ben diversamente parla di
lui Giuliano l'Apostata <span class="fnote">[Julian., Orat. I.]</span>, mostrando
stima delle di lui qualità; ed Eutropio <span class="fnote">[Eutrop., in Breviar.]</span>
ne fa un elogio, con descriverlo vecchio,
fortunato nell'armi, che si faceva amare
da tutti per la sua civiltà ed umore allegro,
per la sua probità e pel suo vivere
all'antica, ancorchè nulla avesse studiato,
e cominciasse solamente in questi
tempi ad imparar di leggere e scrivere.
Vetranione adunque, intesa ch'ebbe la
morte dell'Augusto Costante, e trovata
sì bella occasione, si fece acclamare <i>Augusto</i>
dalla sua armata, ed occupò tutte
le dipendenze dell'Illirico, cioè la Pannonia,
le Mesie, la Grecia, la Macedonia
ed ogni altra parte di quelle contrade; e
ciò nel primo giorno di marzo, come
s'ha dalla Cronica Alessandrina <span class="fnote">[Chron. Alexandrinum.]</span>, e
non già di maggio, come per errore si
legge nel testo d'Idazio <span class="fnote">[Idacius, in Fastis.]</span>. Se abbiamo
qui a prestar fede a Filostorgio <span class="fnote">[Philostorg., Histor., lib. 3, cap. 22.]</span>; non
di suo capriccio Vetranione prese la porpora,
ma per consiglio di <i>Costantina Augusta</i>,
sorella di Costanzo Augusto e
vedova di Annibaliano, già re del Ponto,
la quale, temendo che Magnenzio non
s'impadronisse anche dell'Illirico, con
questo ripiego volle parare il colpo. Aggiugne
quello storico che si andò ancora
di concerto con esso Costanzo, e che
egli mandò il diadema a Vetranione. Teofane <span class="fnote">[Theophan., in Chronogr.]</span>
del pari lasciò scritta la risoluzion
suddetta di Costantina, per opporre
questo Augusto, creatura sua, al tiranno
Magnenzio; e lo stesso vien accennato
<span class="pagenum"><a id="Page_35"></a>[35]</span>
da Giuliano <span class="fnote">[Julian., Orat. I.]</span>. Scrive inoltre Zonara <span class="fnote">[Zonaras, in Annalibus.]</span>
che Vetranione mandò a chiedere soccorso
di gente e danaro a Costanzo, da
cui, per testimonianza di Giuliano, venne
fornito di tutto, giacchè Vetranione protestava
di voler tenere esso Costanzo
per suo imperadore, con far egli non
altra figura che quella di suo luogotenente.
Dal che veniamo ad intendere,
perchè, avendo anche Magnenzio inviato
a lui dei deputati per tirarlo nel suo partito,
tuttavia Vetranione preferì sempre
l'alleanza di Costanzo, e si dichiarò contra
del tiranno Magnenzio.
</p>

<p>
Vegniamo alla terza scena. Avea ben
Roma accettato per suo signore il suddetto
Magnenzio; ma <i>Flavio Popilio Nepoziano</i>,
già stato console nell'anno 336,
per essere figliuolo d'<i>Eutropia</i> sorella
del gran Costantino, trovò d'avere dal
canto suo più diritto al dominio di Roma,
che il barbaro traditore Magnenzio;
e però <span class="fnote">[Zosimus, lib. 2, cap. 43. Idacius. Aurel.
Victor. Eutrop.]</span>, unita una gran frotta di giovani
scapestrati, ladri e gladiatori, e presa
la porpora nel dì 3 di giugno, venne
alla volta di Roma. Uscito con sue genti
contra di lui <i>Aniceto</i>, o sia <i>Anicio</i>, prefetto
del pretorio di Magnenzio, tardò poco
a tornarsene indietro sconfitto, e fece
serrar le porte di Roma. Per forza, al
dire d'Aurelio Vittore, Nepoziano v'entrò
dipoi, e gran sangue sparse, verisimilmente
di chi sosteneva la fazion di
Magnenzio. Ma che? non passò un mese,
che quel <i>Marcellino</i>, da cui si può dire
che Magnenzio avea in certa guisa ricevuto
l'imperio, e che era divenuto sopraintendente
a tutta la di lui corte, spedito
con grandi forze da esso Magnenzio,
venne ad affrontarsi coi Romani <span class="fnote">[Idacius, in Fastis.]</span>.
Abbiamo da san Girolamo <span class="fnote">[Hieronymus, in Chronico.]</span>, che per
tradimento di un Eraclida senatore rimasero
sconfitti i Romani, ed ucciso
Nepoziano, la cui testa sopra una picca
<span class="pagenum"><a id="Page_36"></a>[36]</span>
fu dipoi portata per Roma. A questa vittoria
tenne dietro un gran macello di
chiunque s'era dichiarato parziale di
Nepoziano. Sfogò Marcellino inoltre la
rabbia sua contra di qualunque persona
che avesse attinenza per via di donne
alla famiglia imperiale, e vi perì fra l'altre
la stessa <i>Eutropia</i> madre di Nepoziano
e zia dell'Augusto Costanzo. Anche
Temistio fa menzione <span class="fnote">[Temisthius, Orat. III.]</span> delle crudeltà
usate da Magnenzio contra del senato e
popolo di Roma; queste nondimeno si
veggono attribuite da Giuliano <span class="fnote">[Julian., Orat. II.]</span> ai ministri
di lui, cioè, per quanto si può credere,
al suddetto Marcellino. Santo Atanasio <span class="fnote">[Athan., in Apolog.]</span>
parla anch'egli di tali carnificine,
siccome altresì nella sua Storia
Socrate <span class="fnote">[Socrat., lib. 1, cap. 32.]</span>, con asserire che molti senatori
vi perderono la vita, e con supporre
che Magnenzio in persona venisse a Roma:
del che non resta alcun altro segnale
nelle antiche storie. Abbiamo bensì
da Giuliano <span class="fnote">[Julian., Orat. I.]</span> ch'egli fece morir
molti uffiziali della propria armata, ed
obbligò con un eccesso di tirannia i popoli
a pagare al suo fisco la metà dei lor
beni sotto pena della vita (il che se non
s'intende della metà delle rendite, io
non so credere vero e nè pur possibile).
Diede anche licenza agli schiavi di denunciare
i lor padroni, e sforzò altri a
comperar le terre del principato, con
altre iniquità che non sono espressamente
dichiarate dagli scrittori d'allora. E tutto
per ammassar danaro e milizie, sotto
pretesto di voler muover guerra ai Barbari,
ma in effetto per farla contra di
Costanzo.
</p>

<p>
Mentre in queste rivoluzioni di cose
si trovava involto l'Occidente, non era
meno in tempesta l'Oriente. Imperocchè
in quest'anno, di nuovo ritornò Sapore
re della Persia <span class="fnote">[Idacius, in Fastis. Socrates, Histor. Eccl.,
lib. 2, cap. 26. Chron. Alexandrinum. Zonaras, in
Annalib. Julian., Orat. II.]</span> ad assediar Nisibi
<span class="pagenum"><a id="Page_37"></a>[37]</span>
nella Mesopotamia, dopo aver dato un
gran guasto a que' paesi e presi ancora
varii castelli. Non oso io decidere se questo
sia il secondo o pure il terzo assedio
di quella città, come fu d'avviso il
Tillemont <span class="fnote">[Tillemont, Mémoires des Empereurs.]</span>; il quale scrive che <i>Lucilliano</i>,
suocero di Gioviano, che fu poi imperadore,
era comandante allora di Nisibi,
e fece una maravigliosa difesa. Zosimo <span class="fnote">[Zosimus, lib. 3, cap. 8.]</span>,
parlando d'esso Lucilliano, e
della sua bravura in difendere quella
città, chiaramente riferisce quell'assedio,
non al presente anno, ma bensì all'anno
360, siccome allora vedremo. Può essere
che Zosimo s'ingannasse scambiando
i tempi, come il Petavio avvertì <span class="fnote">[Petav., in Notis ad Julianum.]</span>.
Quanto al presente, l'abbiamo descritto
da Giuliano <span class="fnote">[Julian., Orat. II.]</span>, da Teodoreto <span class="fnote">[Theodoret., Histor., lib. 2, cap. 26. Chron.
Alexandrinum.]</span>, da
Zonara <span class="fnote">[Zonaras, in Annalib.]</span> e da altri, i quali ci fan vedere
i mirabili sforzi de' Persiani per espugnar
quella fortezza. Giacchè a nulla
servivano gli assalti, gli arieti e le mine,
ricorse Sapore al ripiego di levar l'acqua
ai cittadini, con voltare altrove il fiume
Migdonio che passava per mezzo alla
città. Ma pozzi e fontane non mancarono
al bisogno di quegli abitanti. Quindi
si studiò Sapore d'inondar con quel fiume
la città; ma essendo alto il piano
d'essa, altro non fecero le acque che
allagarla d'intorno. Se con delle macchine
poste sopra navi fu fatta guerra alle
mura, vi si trovarono anche valorosi difensori
che vano renderono ogni sforzo
nemico. L'ultima e più formidabile pruova
per vincere l'ostinata città, fu quella
di trattener l'acque del fiume alla maggior
possibile altezza, e poi di lasciarle
precipitar addosso alle mura. In fatti ne
restò abbattuta una parte, ed allora i
Persiani alzarono un grido, come se già
si vedessero padroni di Nisibi. Ma affacciatisi
<span class="pagenum"><a id="Page_38"></a>[38]</span>
dipoi alla breccia per entrarvi, vi
trovarono una resistenza sì forte, che
furono obbligati a ritirarsi, avendo anche
il cielo combattuto con pioggia e
fulmini in favore de' difensori. Concordano
gli storici cristiani che l'assistenza
e le preghiere del santo vescovo della
città suddetta, Jacopo, quelle furono che
ottennero da Dio la preservazione di
Nisibi tanto ora, quanto ne' precedenti
assedii, sicchè non cadesse in man dei
Persiani. Rifecero i Nisibini un muro
interiore, e contuttochè Sapore continuasse
pertinacemente anche un mese
l'assedio, pure altro non ne riportò che
la perdita d'assaissime migliaia d'uomini
e cavalli, e di moltissimi elefanti, per
tal maniera che scornato dopo quattro
mesi si vide sforzato a levar il campo, e
a ritornarsene al suo paese, dove sfogò
la sua rabbia contro molti de' suoi uffiziali,
imputando a lor difetto l'infelice riuscita
di quell'impresa, secondo l'uso dei
tiranni d'Oriente, presso i quali ogni
perdita si attribuisce a colpa de' generali,
e si punisce la sfortuna come un grave
delitto. Restò con ciò abbassata non
poco la superbia e fierezza del re persiano,
nel cui regno entrati intanto i
Massageti, fecero vendetta anch'essi dei
danni recati al paese cristiano.
</p>

<p>
Durante questo celebre assedio s'era
trattenuto l'Augusto Costanzo in Edessa
e in Antiochia senza osare di comparir
in campo contra dell'innumerabil esercito
de' Persiani; e poichè intese la loro
ritirata, tutto lieto rivolse più che mai i
pensieri agli affari dell'Occidente, non
parendo probabile ch'egli partisse prima
di quell'assedio dalla Soria, come ha
l'autore della Cronica Alessandrina <span class="fnote">[Chron. Alexandr.]</span>.
Aveva egli in questo tempo raunata quanta
gente atta all'armi egli potè raccogliere
dai suoi Stati, ed allestita anche una
formidabil flotta di navi, che dall'adulatore
Giuliano <span class="fnote">[Julian., Orat. I.]</span> vien chiamata superiore
a quella di Serse. L'intenzione sua
<span class="pagenum"><a id="Page_39"></a>[39]</span>
era di procedere con tutto queste forze
contra del tiranno Magnenzio; ed affinchè
i nemici persiani non si prevalessero
della sua lontananza, provvide tutte le
fortezze di frontiera di buone guarnigioni,
di macchine e di viveri; e poi si mosse
dalla Soria alla volta di Costantinopoli.
Aveva più d'una volta Magnenzio spediti
suoi deputati ad esso Costanzo, per
trattare un qualche accordo, affin di assicurare
e legittimare l'usurpazion sua:
e di ciò parla anche sant'Atanasio <span class="fnote">[Athanasius, Apolog.]</span>.
Ma Costanzo, che si credeva avere dalla
sua Vetranione, divenuto imperadore
dell'Illirico, e, per conseguente, giudicava
il suo partito superiore di forze a quello
del tiranno, niun ascolto avea dato finora
a sì fatte proposizioni. Restò egli
dipoi ben sorpreso o stordito, allorchè gli
giunse l'avviso che Vetranione e Magnenzio
aveano fatta pace fra loro. Più ancora
crebbe l'apprensione e l'affanno suo, quando
arrivò ad Eraclea della Tracia <span class="fnote">[Petrus Patricius, de Legat. Tom. I Histor.
Byzant.]</span>, perchè
ivi se gli presentarono gli ambasciadori
di amendue, cioè <i>Rufino</i> prefetto del
pretorio, <i>Marcellino</i> già da noi veduto il
braccio diritto di Magnenzio, e general
delle sue armi, insieme con due altri
primarii uffiziali, cioè Nuneco e Massimo.
Esposero costoro che Magnenzio e Vetranione
erano pronti a riconoscere Costanzo
per Augusto primario, purchè
egli volesse lasciar loro godere il medesimo
titolo, cercando di persuaderglielo
con ricordare gl'incerti avvenimenti
delle guerre. Magnenzio inoltre, per assodar
meglio l'amicizia, proponeva di
torre per moglie Costanza, o pur Costantina,
sorella del medesimo Costanzo,
esibendo nello stesso tempo a Costanzo
una sua figliuola per moglie: segno che
egli era vedovo allora. Trovossi ben imbrogliato
Costanzo, nè sapea qual risoluzion
prendere, se non che Zonara <span class="fnote">[Zonaras, in Annal.]</span>
scrive essergli apparuto in sogno Costantino
<span class="pagenum"><a id="Page_40"></a>[40]</span>
suo padre, che presentargli Costante,
gli ordinò di vendicarne la morte, e
gli promise la vittoria. Vera o falsa che
sia tal diceria, certo è intanto che Costanzo
rigettò ogni proposizion di Magnenzio;
ma forse trattò più dolcemente
con quei di Vetranione.
</p>

<p>
Quindi coraggiosamente marciò innanzi,
ed arrivò sino a Serdica, capitale
della Dacia novella <span class="fnote">[Julian., Orat. II.]</span>. Turbossi veramente
Vetranione all'improvvisa venuta
di Costanzo: ma non lasciò di andare
ad incontrarlo con un corpo vigoroso
d'armata, maggiore ancora di quella di
Costanzo: il che si crede che inducesse
Costanzo a trattar amichevolmente con
lui, e dopo avergli confermato il titolo
d'Augusto, ed unite le sue colle di lui
milizie, si diede a trattar seco delle maniere
di opprimere Magnenzio. Un dì poi
alla presenza di tutte le lor truppe salirono
amendue sopra un palco, e Costanzo,
come più privilegiato per la preminenza
della sua nascita, fece <span class="fnote">[Zosimus, lib. 2, cap. 44.]</span> una
arringa in latino a quell'esercito, ricordando
ad ognuno la liberalità loro usata
da Costantino suo padre, e il giuramento
da essi prestato di dare assistenza ai di
lui figliuoli, e pregando ognuno di mostrar
la fedeltà e l'amore dovuto, per
vendicar la morte di suo fratello Costante,
e per non lasciar impunito l'indegno
usurpatore Magnenzio. Finì con dire che
egli non dimandava se non quello che gli
conveniva di ragione, essendo di dovere
che l'eredità di un fratello pervenisse
all'altro. Stava ben la lingua in bocca a
Costanzo, e però tra il suo bel dire, e
l'aver dalla sua tutto il suo esercito, con
aver anche guadagnato con regali segretamente
molti dell'armata di Vetranione,
ancorchè nulla specificatamente proferisse
contra d'esso Vetranione, tuttavia
quelle milizie all'improvviso con alte
grida si lasciarono intendere di non volere
se non <i>Costanzo</i> per imperadore <span class="fnote">[Socrat., lib. 2, cap. 28. Zonar., in Annal.]</span>,
<span class="pagenum"><a id="Page_41"></a>[41]</span>
che a lui solo servirebbono, per lui solo
spenderebbono sangue e vita. Accortosi
allora troppo tardi il vecchio <i>Vetranione</i>
della rete, in cui era caduto, altro scampo
non ebbe che di gittarsi ai piedi dell'Augusto,
e di deporre la porpora e il
diadema. Costanzo, senza lasciarsi vincere
in cortesia, l'abbracciò, chiamollo suo
padre, e gli diede volentieri la mano a
scendere dal trono. Succedette questo
fatto nel dì 25 di dicembre dell'anno
presente, e non già del seguente, come
ha Idazio <span class="fnote">[Idacius, in Fastis.]</span>; imperciocchè la Cronica
Alessandrina <span class="fnote">[Chronic. Alexandrinum.]</span> ed anche Aurelio Vittore <span class="fnote">[Aurel. Vict., de Caesarib.]</span>
non danno più di dieci mesi d'imperio
a Vetranione. Che in Naisso, città
della Dacia novella, si trovasse allora
Costanzo, l'abbiamo da san Girolamo <span class="fnote">[Hieron., in Chron.]</span>,
ma Socrate e Sozomeno dicono in Sirmio.
Dan qui nelle trombe Giuliano <span class="fnote">[Julian., Orat. I.]</span> e Temistio <span class="fnote">[Themistius, Orat. III.]</span>,
esaltando con lodi magnifiche
Costanzo, per essersi egli con tanta animosità,
eloquenza e destrezza sbrigato di
questo competitore, ed aver con sì poca
fatica guadagnate tante e sì fertili provincie,
piene di popoli bellicosi, ed insieme
un'armata di venti mila cavalli, e d'una
copiosissima fanteria. Quello che indubitatamente
ognun riconoscerà per lodevole
in Costanzo è il trattamento ch'egli
fece al deposto Vetranione. Gli avrebbono
fra poco tempo i tiranni sotto qualche
pretesto tolta la vita, acciocchè non potesse
risorgere. Ma Costanzo <span class="fnote">[Chron. Alex. Philostorg. Zosimus. Julianus
et alii.]</span>, senza
permettere che gli fosse fatto alcun torto,
il tenne seco a tavola, poscia il mandò
ad abitare in Prusa di Bitinia, con ordine
che gli fosse fatto un trattamento
onorevole ed anche delizioso. Quivi, secondo
Zonara <span class="fnote">[Zonar., in Annal.]</span>, egli tranquillamente
campò anche sei anni, esercitandosi in
<span class="pagenum"><a id="Page_42"></a>[42]</span>
opere di cristiana pietà e in limosine ai
poveri, con trovar più dolce quella vita,
siccome libera dalle spine dei gran governi.
Sovente ancora <span class="fnote">[Socrat., lib. 2, cap. 28.]</span> scrisse a Costanzo,
ringraziandolo del bene fattogli,
con liberar la sua vecchiaia dalle inquietudini
del principato, ed esortandolo ad
abbracciar anch'egli un eguale stato di
felicità. Il testo di Socrate pare che dica
ciò scritto da Costanzo a Vetranione;
ma han creduto il Tillemont <span class="fnote">[Tillemont, Mémoires des Empereurs.]</span> e il
Fleury <span class="fnote">[Fleury, Hist. Eccl., lib. 13.]</span> che colla mutazion sola d'una
parola più naturale sia il primo senso,
e al loro parere par giusto l'attenersi.
</p>
<hr />
</div>

<div class="chapter">
<h2 class="hidden"><a id="CCCLI"></a>CCCLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Giulio</span> papa 15.</td>
  </tr>
  <tr>
    <td><span class="smcap">Costanzo</span> imperadore 15.</td>
  </tr>
</table>

<p class="cons">
Dopo il consolato di <span class="smcap">Sergio</span> e <span class="smcap">Negriniano</span>.
</p>

<p>
Così è notato in tutti i Fasti, perchè
nei paesi dipendenti da Costanzo Augusto
non furono riconosciuti i consoli che
Magnenzio elesse per quest'anno in Roma.
Per altro abbiamo la testimonianza
dell'Anonimo <span class="fnote">[Cuspinianus. Bucherius.]</span> Autore de' prefetti di
Roma che <i>Magnenzio</i> e <i>Gaisone</i> (lo stesso
che tolse di vita Costante Augusto)
furono consoli in Roma nell'anno presente.
Un frammento nondimeno d'antica
iscrizione, da me dato alla luce <span class="fnote">[Thes. Novus Inscript., pag. 380.]</span>,
parla di <i>Magnenzio</i> e <i>Decenzio consoli</i>,
e parrebbe che appartenesse a questo
anno. Quanto alla prefettura di Roma,
v'ebbe più volte cangiamento di ministri
nell'anno corrente <span class="fnote">[Cuspinianus. Panvinius. Bucherius.]</span>. <i>Fabio Tiziano</i>
la tenne per i due primi mesi. Nel primo
dì di marzo a lui succedette <i>Aurelio Celsino</i>.
Nel dì 12 di maggio <i>Celio Probato</i>,
al quale nel dì 7 di giugno fu sostituito
<i>Clodia Adelfio</i>; e nel dì 18 di dicembre
surrogato gli fu <i>Valerio Procolo</i>. Fra gli
<span class="pagenum"><a id="Page_43"></a>[43]</span>
altri Adelfio fu sospettato di nudrir pensieri
pregiudiziali contra di Magnenzio,
come s'ha da Ammiano Marcellino <span class="fnote">[Ammianus, lib. 16, cap. 6.]</span>.
Passò l'Augusto Costanzo il verno in
Sirmio della Pannonia, dove andò facendo
le necessarie disposizioni per procedere
ostilmente al primo addolcirsi della
stagione contra del tiranno Magnenzio.
Ma eccoti novelle che il re Sapore di
Persia <span class="fnote">[Philost., lib. 3, cap. 23. Zonar., in Annal.]</span> con formidabile armata minacciava
di nuovo la Mesopotamia, e
corse anche voce che entratovi dopo
fieri saccheggi fosse ritornato indietro.
Conobbe allora Costanzo di non poter
solo accudire a due diverse guerre, e
che per acquistar l'Occidente, correva
pericolo di perder l'Oriente; e però venne
alla risoluzione di eleggersi un collega,
il quale mentr'egli guerreggiava nell'una
parte, avesse l'occhio alla difesa dell'altra.
Niuna prole maschile fin qui gli aveva
dato Iddio, e nè pur gliene diede dipoi.
Rivolse dunque il guardo a <i>Gallo</i> suo
cugino, figliuolo di <i>Giulio Costanzo</i>, cioè
di un fratello del gran Costantino. Avea
<i>Gallo</i> col fratello suo <i>Giuliano</i>, che fu poi
Apostata, quasi miracolosamente scappata
la morte nell'anno 337, allorchè
Costante Augusto fece quell'orrido macello
di tanti suoi parenti, e fra gli altri
del padre d'esso Gallo. Tornato poi in sè
stesso, non solo lasciò di perseguitare i
due giovanetti cugini <span class="fnote">[Julian., in Epist. ad Athen.]</span>, ma ebbe cura
di farli signorilmente educare, con restituire
a Gallo buona parte de' beni paterni
e a Giuliano quei della madre,
tenendoli nondimeno amendue come in
una specie d'esilio in varii luoghi, e specialmente
in una terra della Cappadocia.
L'occasione suddetta portò che gli affari
di Costanzo abbisognassero d'un braccio
fedele per costodir l'Oriente dai continuati
insulti de' Persiani. Costanzo adunque,
chiamato a sè Gallo, gli conferì il
titolo e la dignità di <i>Cesare</i> nel dì 15 di
<span class="pagenum"><a id="Page_44"></a>[44]</span>
marzo <span class="fnote">[Idacius, in Fast. Zonar., in Annal. Socrat.,
Hist., lib. 2, cap. 28.]</span>, e nel medesimo tempo volle
ch'egli sposasse sua sorella, chiamata da
alcuni <i>Costanza</i>, ma che, per attestato di
Ammiano, fu veramente <i>Costantina</i>, vedova
del già re Annibaliano. Poscia il
mandò alla difesa dell'Oriente, dandogli
per generale dell'armi <i>Lucilliano</i>. Benchè
<i>Gallo</i> prendesse allora il nome di <i>Costanzo</i>,
o per onorare il benefattore Augusto,
o pure per ricreare suo padre Giulio
Costanzo, nientedimeno gli scrittori
continuarono a chiamarlo Gallo, per non
confondere il nome di lui con quello
del regnante imperadore. Il Gotofredo <span class="fnote">[Gothofred., in Chron. Cod. Theodos.]</span>
fu di parere che Gallo assumesse
il nome non di Costanzo, ma di <i>Costante</i>,
citando in prova di ciò Idazio <span class="fnote">[Idacius, in Fastis.]</span> e
l'autore della Cronica Alessandrina <span class="fnote">[Chron. Alexand.]</span>,
ma il Tillemont <span class="fnote">[Tillemont, Mémoires des Empereurs.]</span> con più fondamento
sostenne la precedente opinione;
e pur troppo si trovano nelle memorie
antiche sovente confusi e cambiati questi
nomi per la loro vicinità, o per le
abbreviature. Dovrebbono servire a decidere
questa per altro poco importante
quistione le medaglie <span class="fnote">[Mediobarbus, Numismat. Imper.]</span> rapportate da
varii autori col CONSTANTIVS GALLVS,
se noi fossimo certi della loro legittimità.
In passando esso Gallo per
Nicomedia <span class="fnote">[Liban., Orat. XII.]</span>, visitò Giuliano suo fratello,
ivi dimorante sotto la disciplina di
Eusebio vescovo ariano di quella città.
</p>

<p>
Solamente in quest'anno fu, per attestato
di Zosimo <span class="fnote">[Zosimus, lib. 2, cap. 45.]</span> e di Zonara <span class="fnote">[Zonaras, in Annalib.]</span>,
che il tiranno Magnenzio, trovandosi in
Milano, diede il titolo di <i>Cesare</i> a <i>Decenzio</i>
suo fratello, inviandolo poscia alla
difesa delle Gallie, che in questi tempi
più che mai rimasero esposte alla rabbia
ed avidità dei Franchi, Sassoni, Alemanni
ed altri popoli della Germania.
<span class="pagenum"><a id="Page_45"></a>[45]</span>
Libanio <span class="fnote">[Liban., Orat. XII.]</span> non ebbe difficoltà di scrivere
che Costanzo Augusto, considerando più
la ragion di stato, fiera turbatrice del
riposo de' popoli, che ogni altro riguardo;
e pensando solo a vincere, senza
mettersi pensiero, se legittimi o no fossero
i mezzi, quegli fu che mosse con
sue lettere e con danaro i Barbari a far
guerra a Magnenzio nelle Gallie, per facilitare
maggiormente a sè stesso la
maniera di atterrarlo. Di simili esempli
volesse Dio che le susseguenti età, ed
anche la nostra, non ne avessero mai
veduto, ed insieme deploratane l'iniquità.
Certo è che que' Barbari recarono incredibili
danni alle Gallie, posero a sacco
molte ricche città, e scorrendo dappertutto
senza trovare resistenza alcuna,
talmente fissarono ivi il piede, che solamente
si poterono far isloggiare di là ai
tempi di Giuliano Cesare, siccome diremo.
Le tante estorsioni di Magnenzio,
accennate di sopra, per adunare il nerbo
quasi principal delle guerre, cioè il danaro
e le diligenze da lui fin qui usate,
aveano servito a metter insieme una sì
sterminata copia d'armati non solo suoi
sudditi, ma anche Sassoni, Franchi e di
altre nazioni germaniche <span class="fnote">[Julian., Orat. I.]</span>, prese al
suo soldo, che pareva con tante forze
atto ad annientare l'Augusto Costanzo,
e ad assorbire il rimanente dell'imperio.
Per maggiormente ancora animar le sue
genti, promise loro la libertà dei saccheggi.
In questo mentre Costanzo, stando
nella Pannonia, niun movimento faceva;
mostrava anzi paura, con disegno di tirare
il nimico nel paese piano d'essa
Pannonia, perchè, quantunque inferiore
di fanteria, sperava di far meglio giuocare
la sua cavalleria, superiore di numero
a quella di Magnenzio <span class="fnote">[Zosimus, lib. 2, cap. 45 e 46. Zon., in Ann.]</span>. In fatti dalla
Italia pel Norico s'inoltrò la possente
armata del tiranno alla volta della Pannonia,
e mandò innanzi a sfidare Costanzo,
<span class="pagenum"><a id="Page_46"></a>[46]</span>
con dire che nelle campagne larghe
di Sciscia al fiume Savo verrebbe a trovarlo,
per chiarire chi sapesse più bravamente
menar le mani. E perciocchè
intese che Costanzo avea spedite innanzi
alcune schiere per contrastargli qualche
passo, in un'imboscata che loro tese, le
mise a filo di spada. Or mentre egli insuperbito
per questo primo vantaggio si
andava disponendo per passare il Savo,
ecco giugnere <i>Filippo</i>, uno de' primi uffiziali
della corte di Costanzo, perchè
prefetto del pretorio, e personaggio di
sperimentata prudenza, spedito dall'Augusto
padrone in apparenza, secondo la
opinione d'alcuni, per trattare di pace,
ma in sostanza per iscoprire le forze e i
disegni di Magnenzio, e studiarsi di mettere
sedizione nella di lui armata. Diedegli
udienza Magnenzio alla presenza
di tutte le sue milizie, e seppe ben valersi
l'accorto ambasciatore dell'occasione,
mostrando di parlare al solo tiranno,
per fare un'aringa anche alle ascoltatrici
truppe di lui, con rappresentare come
cosa vergognosa a gente romana il portar
l'armi contra d'altri Romani, e
massimamente contra de' figliuoli del
gran Costantino, principe, a cui tutti
aveano tante obbligazioni. Aggiunse, che
se Magnenzio volea cedere a Costanzo
l'Italia, consentirebbe Costanzo a lui
la signoria delle Gallie; sotto il qual nome
sembra verisimile che fosse compresa
anche la Spagna e Bretagna. Zosimo e
Zonara furono d'avviso che Costanzo
veramente desiderasse la pace, per ischivare
lo spargimento inevitabile del sangue
di tanti popoli. Fece tal impressione nel
cuore degli ascoltanti il discorso di Filippo,
che durò fatica Magnenzio a far
intendere la sua risposta, consistente in
dire ch'egli di buon cuore accettava la
proposizion di pace, ma che gli bisognava
un po' di tempo per maturarne le
condizioni. Con tale scappata rimise lo
affare al giorno seguente, nel quale aringò
la sua armata, e tanto disse dei mancamenti
ed eccessi dell'estinto Costante,
<span class="pagenum"><a id="Page_47"></a>[47]</span>
che smorzò in cuore dei più d'essi la
inclinazione alla pace.
</p>

<p>
Tosto dunque fatto prendere l'armi,
andò per passare il Savo in vicinanza di
Sciscia; ma gli fu all'incontro la guarnigione
di quella città, che diede una fiera
percossa alle di lui genti, parte precipitandole
nel fiume, e parte trucidandole
colle spade. Allora Magnenzio, vedendo
tanto scompiglio de' suoi, cacciata la
punta dell'asta sua in terra, fece segno
con la mano alle milizie di Costanzo,
di voler parlare di pace; e ne parlò in
fatti, mostrando di passare unicamente
per trattarne con Costanzo; di modo che
o i soldati di Costanzo, o Costanzo medesimo
ch'era vicino, fecero cessar la
battaglia, e permisero il passo a Magnenzio.
Tale è il racconto di Zosimo <span class="fnote">[Zosimus, lib. 2, cap. 48.]</span>,
in cui nondimeno apparisce poca verisimiglianza.
Quel che è certo, valicato
ch'ebbe Magnenzio il Savo, stese il poderoso
esercito suo nelle pianure poste
tra il Savo e il Dravo, bramando intanto
Costanzo di ridurlo a Cibala, per dargli
battaglia in quel luogo, dove Costantino
suo padre, ventisette anni prima, aveva
sconfitto Licinio. Era appunto in Cibala
Costanzo, e quivi teneva mirabilmente
afforzato il suo campo, quando <i>Tiziano</i>,
senator romano, creduto il medesimo
che vedemmo poco fa prefetto di Roma,
spedito da Magnenzio, venne a parlargli.
Disse costui un'infinità d'insolenze contro
la memoria del gran Costantino e
de' suoi figliuoli, conchiudendo in fine
che se a Costanzo era cara la vita, dimettesse
l'imperio. Non altro gli rispose
Costanzo, se non che rimetteva la sua
causa alla giustizia di Dio, sperando che
essa combatterebbe in suo favore, e vendicherebbe
la morte indegna del fratello.
Permise ancora a Tiziano di andarsene
salvo, ancorchè i suoi cortigiani fossero
in affanno, perchè <i>Filippo</i>, già inviato a
Magnenzio, non era per anche tornato
indietro dal campo, e nuova di lui non
<span class="pagenum"><a id="Page_48"></a>[48]</span>
si sapeva. Accadde poscia che <i>Silvano</i>,
il quale comandava un corpo di cavalleria
di Magnenzio, con tutti i suoi disertando,
passò ai servigi di Costanzo: azione,
che quanto recò di giubilo all'esercito
d'esso Costanzo, altrettanto di affanno
portò a Magnenzio, il quale, per paura
che altri imitassero quell'esempio <span class="fnote">[Zosim., lib. 2, cap. 49. Zonar., in Annal.]</span>, si
affrettò per venire alla decision della lite
con qualche combattimento. Assalì Sciscia,
e, presala d'assalto, la desertò. Dopo
aver dato il sacco al paese posto fra il
Dravo e il Savo, piombò addosso alla
città di Sirmio, capitale del paese, credendosi
di entrarvi senza contrasto. Trovò
che i cittadini e il presidio militare
aveano sangue nelle vene e cuore in
petto; e però, lasciata quell'impresa, rivolse
i passi e l'armi contro la città di
Mursa, situata alla riva del fiume Dravo,
dove ora è il ponte di Essec; e poichè la
trovò ben munita, e costò caro alle di
lui genti un furioso assalto, per cui sperava
di prenderla, si mise ad assediarla.
Allora fu che Costanzo, per non lasciar
cadere quella città in man del nemico,
mosse il suo campo a quella volta. Avvisato
nel cammino che Magnenzio gli
avea tesa un'imboscata, ebbe maniera
di far tagliare a pezzi quella nemica
brigata.
</p>

<p>
Furono dunque a vista le due possenti
armate, vogliose amendue di menar
le mani, e nel dì 28 di settembre si schierarono
per venire a battaglia. Stettero
in ordinanza la maggior parte del dì,
senza che alcuna d'esse cominciasse la
danza: nel qual mentre, se vogliam credere
a Zonara <span class="fnote">[Zonar., in Annal. Idacius, in Fastis.]</span>, Magnenzio, per consiglio
d'una maga, fece un orrido sagrificio
d'una fanciulla. Finalmente, accostandosi
la sera, cominciò il terribil
fatto d'armi, le cui particolarità, secondo
il solito, son raccontate diversamente dagli
scrittori. Giuliano <span class="fnote">[Julian., Orat. II.]</span> pretende che la
vittoria non tardasse a dichiararsi in
<span class="pagenum"><a id="Page_49"></a>[49]</span>
favor di Costanzo, con rimanere rovesciato
il corpo di battaglia di Magnenzio
dall'ala sinistra; e dalla cavalleria d'esso
Costanzo; e che Magnenzio non tardò a
prendere la fuga; ma che le sue genti
rimesse in ordinanza continuarono a far
testa, animate dal coraggio de' loro uffiziali.
Zosimo <span class="fnote">[Zosim., lib. 2, cap. 49.]</span> e Zonara <span class="fnote">[Zonar., in Annalib.]</span>, per lo
contrario, scrivono che il combattimento
restò dubbioso fino alla nera notte, quando
le genti di Costanzo, fatto uno sforzo,
misero finalmente in rotta i nemici, buona
parte de' quali o restò fredda sul
campo, o andò a bere la morte nel fiume
Dravo. Presi furono gli alloggiamenti
dei vinti, che andarono a sacco; e Magnenzio,
allorchè vide disperato il caso,
e d'aver anche corso pericolo d'essere
preso, come scrive Eutropio <span class="fnote">[Eutrop., in Breviar.]</span>, deposti
gli abiti imperiali, e travestito si diede
alla fuga, lasciando indietro il suo cavallo
ben addobbato, acciocchè si credesse
ucciso il padrone, e niuno gli tenesse
dietro. Abbiamo da Sulpicio Severo <span class="fnote">[Sulpitius Severus, Hist., lib. 2.]</span>
che l'Augusto Costanzo nel tempo della
zuffa stette aspettandone l'esito nella
chiesa de' Martiri di Mursa. Certo egli
non fu mai in concetto di gran guerriero,
ed allora dovette raccomandarsi ben
di cuore a Dio, ed implorar l'intercessione
de' santi. Fu questa una delle più
fiere e sanguinose battaglie che da gran
tempo avesse veduta l'Europa, e vi perirono
assaissimi uffiziali di raro valore
dall'una parte e dall'altra, uno de' quali
specialmente è rammemorato da Zosimo <span class="fnote">[Zosimus, lib. 2, cap. 52.]</span>,
cioè Menelao capitano degli arcieri,
il quale con tal forza e disinvoltura
nel medesimo tempo scagliava tre freccie,
che colpiva tre diverse persone. Con
una d'esse avendo egli mortalmente ferito
Romolo, generale dell'armata magnenziana,
questi non volle desistere dal
combattimento, finchè non ebbe tolta la
vita al feritore, con lasciarvi appresso
<span class="pagenum"><a id="Page_50"></a>[50]</span>
anch'egli la sua. Nuova più non si seppe
di Marcellino, altro generale d'esso Magnenzio,
e gran promotore della di lui
ribellione; e però fu creduto ch'egli perisse
nel Dravo. La mattina seguente <span class="fnote">[Zonar., in Annalib.]</span>
Costanzo Augusto si portò a mirare da
un'eminenza il campo della battaglia;
ed osservato il funesto spettacolo della
innumerabil gente tanto sua che nemica
estinta, non potè contener le lagrime,
considerando come l'imperio romano
fosse rimasto privo di sì gran copia di
bravi uffiziali e forti soldati, che sarebbono
stati il terror de' Barbari e il sostegno
delle provincie romane. Eutropio <span class="fnote">[Eutrop., in Breviar.]</span>
anch'egli nota che di sommo pregiudizio
all'imperio riuscì la perdita di
sì valorose milizie. Non sembra poi credibile
il dirsi da Zonara che Costanzo
di ottanta mila combattenti, ch'egli avea,
ne perdè trenta mila; e Magnenzio di
trentasei mila ne lasciò sul campo ventiquattro
mila. Vi sarà dell'error nel suo
testo. Ordinò dunque Costanzo che si
desse tosto sepoltura a tutti i cadaveri
senza distinzion d'amici e di nemici, e
che si curassero i feriti dell'una e dell'altra
parte. Pubblicò ancora il perdono
per chiunque avesse portate l'armi contra
di lui, ed avuta parte nella morte del
fratello Costante. Intanto il fuggitivo Magnenzio <span class="fnote">[Zosimus, lib. 2, cap. 53.]</span>
ebbe la fortuna per ora di
scappare il meritato gastigo, e di salvarsi,
con ripassar l'Alpi, tornandosene nelle
Gallie, giacchè non si fidava de' Romani
e degl'Italiani, a' quali sapeva d'essere
in odio. Nè Costanzo si sentì voglia di
fargli tener dietro, nè di proceder oltre,
perchè trovò anche l'armata sua troppo
affaticata ed infievolita di forze <span class="fnote">[Julian., Orat. II.]</span>. La
flotta sua, che s'era lasciata vedere sulle
coste dell'Italia in questi medesimi tempi,
senza aver operato cosa alcuna degna
di memoria, solamente servì ad imbarcar
molti che fuggivano la crudeltà di
<span class="pagenum"><a id="Page_51"></a>[51]</span>
Magnenzio, e fra essi non pochi senatori
e principali di Roma.
</p>
<hr />
</div>

<div class="chapter">
<h2 class="hidden"><a id="CCCLII"></a>CCCLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLII</span>. Indizione <span class="scp">X</span>.</td>
  </tr>
  <tr>
    <td><span class="smcap">Liberio</span> papa 1.</td>
  </tr>
  <tr>
    <td><span class="smcap">Costanzo</span> imperadore 16.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo Augusto</span> per la quinta
volta e <span class="smcap">Flavio Costanzo Gallo Cesare</span>.
</p>

<p>
Tali furono i consoli nell'Oriente e
nell'Illirico, cioè nelle provincie dipendenti
da Costanzo imperadore; imperciocchè
per conto di Roma, e dell'Italia
e delle provincie oltramontane, tuttavia
ubbidienti all'usurpatore Magnenzio,
abbiamo dal Catalogo de' Prefetti di Roma <span class="fnote">[Cuspinianus. Bucherius.]</span>
che furono consoli <i>Decenzio</i>
(cioè il fratello del tiranno) e <i>Paolo</i>. Fece
fine in quest'anno ai suoi giorni il
romano pontefice san <i>Giulio</i>, dopo avere
con incredibil fermezza e zelo sostenuta
la religione cattolica contro la prepotenza
degli ariani <span class="fnote">[Chronic. Damasi. Baronius, Annal. Eccl.
Pagius, Crit. Baron.]</span>. Accadde il beato
passaggio di lui nel dì 12 d'aprile, e
poscia nel dì 21 di giugno, <i>Liberio</i> in sua
vece fu posto nella sedia di san Pietro.
Tornò <i>Valerio Procolo</i> ad essere prefetto
di Roma, e a lui poscia nel dì 9 di settembre
in quell'uffizio succedette <i>Settimio
Mnasea</i>, che lo tenne sino al dì 26 del
medesimo mese, in cui ebbe per successore
<i>Nerazio Cereale</i>. Passò l'Augusto
Costanzo il verno nella Pannonia, allestendo
intanto le maggiori forze possibili
per calare nella prossima primavera in
Italia. Magnenzio, che già prevedeva il
colpo, ossia ch'egli non si fosse ritirato
nelle Gallie nell'anno prossimo addietro,
o che tornasse da esse Gallie in Italia, si
andò a postare ad Aquileia, per quivi impedir
la calata de' nemici <span class="fnote">[Julian., Orat. I et II.]</span>. Quivi, credendosi
egli più che sicuro, attendeva a
<span class="pagenum"><a id="Page_52"></a>[52]</span>
solazzarsi; quando Costanzo, venuta la
prima buona stagione, mise in marcia
l'esercito suo; e la prima sua impresa
fu quella d'impadronirsi senza gran fatica
d'un castello situato sull'Alpi Giulie,
creduto da Magnenzio inespugnabile
per la numerosa guarnigione ch'egli
avea qui collocata. Ammiano Marcellino <span class="fnote">[Ammianus, lib. 31, cap. 11.]</span>
sembra attribuire la facilità di
questa conquista ad un conte Atto, il
quale si lasciò prendere da quel presidio,
e seppe poi con doni e promesse
tirarlo alla divozion di Costanzo. Per
questo colpo veggendo Magnenzio sconcertate
le sue misure, si ritirò da Aquileia,
lasciando all'armi di Costanzo libera
l'entrata in Italia. Di quello che dipoi
avvenne in queste contrade poco si sa.
Aurelio Vittore <span class="fnote">[Aurel. Victor, in Epitome.]</span> in due parole accenna
che Magnenzio verso Pavia diede delle
percosse alle milizie di Costanzo, mentre
disordinatamente l'inseguivano: il che
nondimeno a nulla servì per impedire i
progressi dell'armi di Costanzo, le quali
in fine il ridussero ad abbandonar l'Italia.
Per quanto s'ha da Zonara <span class="fnote">[Zonaras, in Annal.]</span>, contribuì
non poco a farlo ritirar nelle
Gallie l'averlo abbandonato molte delle
sue soldatesche, per darsi a Costanzo
colle fortezze raccomandate alla lor
custodia. Non lasciò per questo il tiranno
d'inviare un senatore, e poi dei
vescovi a Costanzo, cercando pure, se
poteva, d'intavolar qualche trattato di
pace, con esibirsi infino di sottomettersi,
purchè gli restasse qualche onorevol
grado nella milizia. Costanzo senz'altra
risposta rimandò indietro quegli inviati.
</p>

<p>
In somma non passarono molti mesi
che Costanzo Augusto divenne pacifico
padrone di Roma e dell'Italia tutta. Una
legge da lui pubblicata <span class="fnote">[L. 5, de infirmandis bis, quae sub Tyrann.
Cod. Theodos.]</span> per cassare
gli atti del tiranno, se pur la data non è
<span class="pagenum"><a id="Page_53"></a>[53]</span>
guasta, cel fa vedere in Milano nel dì 3
di novembre dell'anno presente. E il
Tillemont <span class="fnote">[Tillemont, Mémoires des Empereurs.]</span> osservò che se <i>Nerazio
Cereale</i>, che dicemmo creato prefetto di
Roma, è quel medesimo che si sa essere
precedentemente stato uffiziale della corte
di Costanzo, veniamo ad intendere
che anche nel dì 26 di settembre Costanzo
signoreggiava in Roma, perchè egli
inviò colà un nuovo prefetto, cioè il medesimo
Cereale. Ricavasi poi da Giuliano <span class="fnote">[Julian., Orat. I.]</span>
che Costanzo spedì la sua armata
navale dall'Egitto e dall'Italia, per ridurre
alla sua ubbidienza Cartagine e
l'Africa: il che gli venne fatto. Veleggiarono
similmente altre navi a prendere
il possesso della Sicilia; ed avendo fatto
passar la flotta in Ispagna, que' popoli
sino ai monti Pirenei l'accettarono per
loro signore. Ma questi felici avvenimenti
appartengono piuttosto all'anno seguente.
Accudiva in questi tempi Gallo
Cesare al governo dell'Oriente, quando,
per testimonianza di Zonara <span class="fnote">[Zonar., in Annal.]</span>, Magnenzio
spedì colà un suo sicario per assassinarlo,
e dar con ciò apprensione di
novità a Costanzo. Sovvertì costui alcune
persone militari; ma, scoperta la trama,
ognun la pagò colla vita. Ma forse
non v'era bisogno d'immaginar costui
inviato da Magnenzio, perchè sì malamente,
come vedremo, reggeva Gallo
que' popoli, che da maravigliarsi non sarebbe
se nella stessa Soria si fosse maneggiata
qualche congiura per torgli la
vita. A questi tempi vien riferita da san
Girolamo <span class="fnote">[Hieron., in Chron.]</span> e da Teofane <span class="fnote">[Theophanes, in Chronogr.]</span> una solevazion
de' Giudei nella Palestina. Prese
l'armi, uccisero di notte le guarnigioni
romane; poi sfogarono la rabbia loro
contra de' Samaritani con fieri saccheggi,
e con giugnere infino, se Aurelio Vittore <span class="fnote">[Aurelius Victor, de Caesarib.]</span>
non falla, a dare il titolo di re ad
un certo Patrizio. Ebbero ben presto a
<span class="pagenum"><a id="Page_54"></a>[54]</span>
pentirsene. Marciò colà da Antiochia Galle
Cesare; ne mise a fil di spada molte
migliaia, senza nè pur perdonare ai fanciulli;
e diede in preda alle fiamme alcune
loro castella e città, e fra l'altre
Tiberiade, Diospoli e Diocesarea. L'ultima
soprattutto fu spianata dai fondamenti,
perchè ivi era nata la ribellione.
Varie leggi <span class="fnote">[Gothofred., Chron. Cod. Theod.]</span> del Codice Teodosiano ci
fan vedere l'imperadore Costanzo nei
primi sei mesi, ed anche nel dicembre
dell'anno presente, in Sirmio e Sabaria
della Pannonia; ma si può ben temere
che non tutte quelle date sieno giuste.
</p>
<hr />
</div>

<div class="chapter">
<h2 class="hidden"><a id="CCCLIII"></a>CCCLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Liberio</span> papa 2.</td>
  </tr>
  <tr>
    <td><span class="smcap">Costanzo</span> imperadore 17.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo Augusto</span> per la sesta
volta e <span class="smcap">Flavio Costanzo Gallo Cesare</span>
per la seconda.
</p>

<p>
Continuò ad esercitar la prefettura
di Roma <i>Nerazio Cereale</i> sino al dì 8 di
dicembre, nel qual giorno ebbe per successore
<i>Memmio Vitrasio Orfito</i>. L'anno
fu questo in cui l'Augusto Costanzo
giunse a terminar felicemente la guerra
contra del tiranno <i>Magnenzio</i>. S'era,
siccome dicemmo, ritirato costui nelle
Gallie, dove attese a premunirsi il meglio
che potè, giacchè prevedeva che le forze
di Costanzo erano per cadere addosso di
lui anche in quelle parti. Giuliano <span class="fnote">[Julian., Orat. I.]</span> ci
assicura ch'egli maggiormente si screditò
per le tante estorsioni e crudeltà che allora
commise per unir danari, di modo
che abbondavano i desiderosi della di lui
rovina. Abbiamo da Ammiano <span class="fnote">[Ammianus Marcellinus, lib. 15, cap. 6.]</span> che la
città di Treveri chiuse le porte a <i>Decenzio
Cesare</i> di lui fratello, ed elesse per suo
difensore un certo Pemenio, che poi nell'anno
335 ne pagò il fio. Zosimo <span class="fnote">[Zosimus, lib. 2, cap. 53.]</span>
ancora scrive che avvenne in questi
<span class="pagenum"><a id="Page_55"></a>[55]</span>
tempi l'irruzione de' Barbari della Germania
nelle Gallie, procurata sotto mano
con regali dal medesimo Costanzo Augusto.
Ma quello che probabilmente ridusse
a mal termine gli affari di Magnenzio
fu l'andare i soldati ed uffiziali suoi
disertando, con passare al servigio del
nemico imperadore. Perciò, impoverito
di forze, impedir non potè il passaggio
delle Alpi all'armata di Costanzo, riducendosi
solamente a contrastarle i progressi
al luogo di monte Seleuco nell'Alpi
Cozzie, posto nel Delfinato d'oggidì
fra Die e Gap. Quivi battaglia seguì fra i
due nemici eserciti; e ne andò sconfitto
quel di Magnenzio. Perciò il tiranno, salvatosi
a Lione con poca gente di seguito,
si trovò presto in istato di disperazione;
perchè, avvedutosi che i suoi soldati lo
aveano come bloccato in casa, con pensiero
di darlo vivo in mano di Costanzo,
uscì per ricordar ad essi il loro dovere
nel dì 15 d'agosto, come ha Socrate <span class="fnote">[Socrates, in Histor. Eccles.]</span>.
Ma udito <span class="fnote">[Sozom. Zonaras. Zosimus et alii.]</span> che gridavano tutti: <i>Viva
Costanzo Augusto</i>, rientrato nel palazzo,
e trasportato da rabbia e furore, uccise
la propria sua madre, ferì gravemente
<i>Desiderio Cesare</i> suo fratello; svenò ancora,
o pure ferì chi gli capitò davanti
de' suoi cortigiani, ed in fine <span class="fnote">[Aurelius Victor, in Epitome.]</span> colla
punta della spada rivolta al suo petto,
correndo contro al muro, tal ferita si
diede, che col sangue uscì anche l'empia
di lui anima, esentando in tal guisa
sè stesso dai tormenti che poteva aspettarsi,
cadendo in mano di Costanzo, ma
non già da quei della divina giustizia per
le tante iniquità da lui commesse. <i>Decenzio
Cesare</i> suo fratello, che chiamato
veniva in aiuto di lui, arrivato alla città
di Sens <span class="fnote">[Idacius, in Fastis. Hieron., in Chronic. Eutrop.,
in Brev. Zosimus, lib. 2, cap. 53.]</span>, dove intese il fine di Magnenzio,
anche egli, con istrozzar sè stesso,
terminò i suoi giorni nel dì 18 d'agosto.
Zonara <span class="fnote">[Zonaras, in Annalib.]</span>, che fa solamente ferito
<span class="pagenum"><a id="Page_56"></a>[56]</span>
<i>Desiderio Cesare</i>, altro di lui fratello, quando
v'ha chi il vuole ammazzato dal medesimo
Magnenzio, scrive che guarito esso
dalle ferite, andò poscia a rendersi all'Augusto
Costanzo, senza poi dire cosa
ne divenisse. Ed ecco il fine del tiranno
<i>Magnenzio</i>, per la cui morte niuna fatica
durò più Costanzo ad aver l'ubbidienza
di tutte le Gallie e Spagne, e della Bretagna,
e videsi, per conseguente, tutto
l'antico vasto imperio romano ridotto
sotto il comando di lui solo.
</p>

<p>
Abbiamo nel Codice Teodosiano leggi <span class="fnote">[Gothofr., Chron. Cod. Theodos.]</span>
che ci fan vedere questo imperadore
in Ravenna nel dì 21 di luglio, in
Lione nel dì 6 di settembre, e in Arles
nel dì 5 di novembre. Certo è ch'egli
passò nelle Gallie per rallegrare i suoi
occhi in mirar sì grandi conquiste, ma
non già per recar allegrezze a' popoli di
quelle contrade. Giuliano Cesare <span class="fnote">[Julian., Orat. II.]</span>, nell'orazione
seconda fatta in onore d'esso
Costanzo, esalta molto la di lui clemenza
verso coloro ancora che s'erano mostrati
più appassionati in favor di Magnenzio;
ma è da credere che la sua
penna prendesse unicamente consiglio
dall'adulazione. Comincia qui a comparire
in aiuto nostro la storia di Ammiano
Marcellino, scrittore contemporaneo, cioè
il libro decimoquarto coi susseguenti,
giacchè il tempo ci ha rubato gli altri
tredici precedenti. Ora egli scrive <span class="fnote">[Ammianus Marcellinus, lib. 14, cap. 5.]</span> che
pervenuto Costanzo ad Arles sul fin di
settembre, o sul principio di ottobre,
quivi passò anche il verno. E che nel dì
8 d'esso ottobre solennizzò i tricennali
del suo imperio cesareo con singolare
magnificenza di divertimenti teatrali e di
giuochi circensi: il che fatto, s'applicò a
contaminar la felicità ed allegrezza della
vittoria, con divenir più fiero e superbo,
come Zosimo <span class="fnote">[Zosimus, lib. 2, cap. 54.]</span> lasciò scritto, e con
mettersi a far rigorosa giustizia degli
amici e parziali dell'estinto tiranno. Il
<span class="pagenum"><a id="Page_57"></a>[57]</span>
peggio fu che da ogni banda saltarono
su accusatori e calunniatori, a' quali si
prestava facilmente credenza, perchè piacevano;
e tanto addosso ai colpevoli (se
pur colpa era l'aver dovuto ubbidire ad
un tiranno) quanto agl'innocenti si scaricò
l'ira di Costanzo e l'avidità del fisco,
levando a non pochi di loro e roba e vita,
e condannando altri all'esilio. Ammiano
ci lasciò un lagrimevol racconto
di tali crudeltà, delle quali spezialmente
fu ministro un Paolo Spagnuolo, notaio
di corte, spedito anche nella Bretagna,
per far quivi buona caccia: azioni tutte
di grave discredito alla riputazion di
Costanzo, il quale sì malamente pagava
i benefizii a lui compartiti da Dio. Ai primi
mesi di quest'anno pare che appartengano
le nozze d'esso imperadore con
<i>Eusebia</i>, figliuola d'un console di Tessalonica,
lodata dagli antichi scrittori <span class="fnote">[Aurelius Victor, in Epitome. Julian., Orat. III.
Ammianus, lib. 21. Zosimus, lib. 3, cap. 1.]</span>
per la sua beltà, ma più per la saviezza
e regolatezza de' suoi costumi, e per la
letteratura superiore all'uso del suo
sesso; ma non esente però da difetti,
siccome vedremo. Era Costanzo da qualche
tempo vedovo, senza aver potuto
ricavar prole da più d'uno antecedente
matrimonio; e quantunque egli amasse
non poco questa nuova compagna, nè
pur col tempo da essa riportò alcuno
de' sospirati frutti. Due fratelli ancora
aveva essa Eusebia, cioè <i>Eusebio</i> ed <i>Idacio</i>,
che furono poi consoli, avendo ella
principalmente fatta servire l'autorità
sua per esaltare i suoi parenti e gli amici
della sua famiglia. Vero è che Ammiano
parla della di lei prudenza; ma
non seppe ella guardarsi dal fasto e dalla
superbia, maligni ed ordinarii compagni
delle umane grandezze. Intorno a ciò
abbiamo un caso narrato da Suida <span class="fnote">[Suidas, in Lexico, ad verbum <i>Leontius</i>.]</span>.
Tenevano i vescovi ariani d'Oriente un
concilio in una città, dove anche soggiornava
l'Augusta <i>Eusebia</i>; e portatisi ad
inchinarla, furono da essa ricevuti con
<span class="pagenum"><a id="Page_58"></a>[58]</span>
gran contegno ed altura. Il solo <i>Leonzio</i>,
vescovo di Tripoli in Lidia, ariano anche
esso, e di testa non meno alta che
quella dell'imperadrice, si astenne dal
visitarla. Fumò per la collera Eusebia;
ma tuttavia si contenne o contentossi di
fargli ricordare il suo dovere, offerendosi
ancora di dargli una somma di danaro e di
fargli fabbricare una chiesa. Leonzio le
fece rispondere che v'andrebbe ogni
qual volta ella fosse disposta a riceverlo
col rispetto dovuto ad un vescovo, cioè
a venirgli incontro, e ad inchinarsi per
prendere la sua benedizione; altrimenti
egli non intendeva di voler avvilire la
dignità episcopale. A tale risposta smaniò
l'altera principessa, proruppe in indecenti
minaccie, e corse in fatti al marito,
dolendosi come di un grave affronto,
ed attizzandolo alla vendetta. Costanzo
più saggio di lei, dopo aver lodato la
generosa libertà del vescovo, consigliò
l'adirata signora ad attendere ai grandi
affari della sua toletta. Ma se questo
prelato ariano volle correggere il fasto
dell'imperadrice con un maggiore dal
canto suo, non si può già lodare; perchè
lo spirito del cristianesimo ha da
essere spirato d'umiltà, e i saggi sanno
accordar insieme questa virtù col sostenere
nello stesso tempo il decoro dovuto
alla lor dignità. Abbiamo poi da
Ammiano <span class="fnote">[Ammian., lib. 14 et seq.]</span> che, non ostante così
prosperosi successi dell'armi di Costanzo
Augusto, le Gallie non goderono in
questi tempi pace, perchè infestate dalle
scorrerie delle nazioni germaniche, e
dai soldati di Magnenzio o cassati o
pertinaci nella primiera ribellione. In Roma
ancora si provarono sedizioni per la
penuria del vino, o pure per i mali effetti
dell'abbondanza e dell'ozio. Un bel
ritratto fa qui Ammiano del lusso e dei
corrotti costumi de' Romani d'allora,
confessando nulladimeno che quella gran
città era tuttavia in venerazione presso
d'ognuno. L'Oriente anch'esso fieramente
restò turbato dalle incursioni degli
<span class="pagenum"><a id="Page_59"></a>[59]</span>
Isauri, che si stesero per varie provincie,
dando il sacco dappertutto; e nel
medesimo tempo i Saraceni infestarono
non poco la Mesopotamia. Finalmente, se
son giusti i conti del Gotofredo, appartiene
a quest'anno un'importante legge <span class="fnote">[L. 4, <i>Placutt.</i> De Paganis Cod. Theod.]</span>
dell'Augusto Costanzo, indirizzata a <i>Tauro</i>
prefetto del pretorio d'Italia, con cui fu
ordinato che per tutte le città e in ogni
luogo d'Italia si chiudessero i templi dei
gentili, e fossero vietati i sacrifizii ai falsi
dii; e ciò sotto pena della vita e del confisco
di tutti i beni. A questa legge pare che
avesse riguardo Sozomeno <span class="fnote">[Sozomenus, Histor., lib. 3, cap. 16.]</span>, allorchè
anch'egli accenna l'imperial comandamento
di chiudere i templi del paganesimo.
E perciocchè il tiranno Magnenzio, condiscendendo
alle istanze de' gentili, avea
permesso loro il far de' sacrifizii in tempo
di notte, Costanzo con altra legge <span class="fnote">[L. 5, de Paganis. Cod. eodem.]</span> cassò
quella licenza: il che non bastò già ad
estinguere le inveterate superstizioni, trovandosi
anche da lì innanzi dei sagrifizii
notturni fatti al dio Mitra, cioè al sole,
come consta da alcune iscrizioni che si
leggono nella mia Raccolta <span class="fnote">[Thes. Novus Inscript. Class. Cons.]</span> ed altrove.
</p>
<hr />
</div>

<div class="chapter">
<h2 class="hidden"><a id="CCCLIV"></a>CCCLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Liberio</span> papa 3.</td>
  </tr>
  <tr>
    <td><span class="smcap">Costanzo</span> imperadore 18.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo Augusto</span> per la settima
volta e <span class="smcap">Flavio Costanzo Gallo Cesare</span>
per la terza.
</p>

<p>
Continuò anche per quest'anno ad
esercitar la prefettura di Roma <i>Memmio
Vetrasio Orfito</i>, siccome consta dal Catalogo
antichissimo pubblicato dal Cuspiniano
e poi dal Bucherio, che in questo
anno viene a noi meno, convenendo
cercar altronde i successori in essa dignità.
Dopo avere l'Augusto Costanzo
passato il verno in Arles, città allora
delle primarie delle Gallie, avvicinandosi
<span class="pagenum"><a id="Page_60"></a>[60]</span>
la primavera, passò a Valenza <span class="fnote">[Ammianus, lib. 14, cap. 10.]</span>, con
animo di portar la guerra addosso a
<i>Gundomado</i> e <i>Vadomario</i> fratelli, re degli
Alamanni, per vendicar le frequenti incursioni
fatte da loro nel paese romano.
La massa delle milizie si faceva a Sciallon
sopra la Sona; ma perchè i tempi
cattivi impedivano il trasporto de' viveri,
l'esercito che ne penuriava, si ammutinò,
e bisognò inviar colà <i>Eusebio</i> mastro di
camera che, guadagnati con danaro i
principali, quietò il tumulto. Misesi finalmente
in marcia quell'armata collo stesso
Augusto, e dopo molti disagi pervenuta
al Reno al disopra di Basilea, quivi
tentò di gittar un ponte sul fiume. Per
le freccie, che diluviavano dalla ripa opposta,
si trovò quasi impossibile; ma
avendo persona, pratica del paese e ben
regalata, scoperto un buon guado, per
di là passarono tutti nel territorio nemico,
ed avrebbono potuto lasciare una
funesta memoria agli Alamanni, se qualche
uffiziale dell'esercito imperiale, ma
di essa nazione, non avesse pietosamente
avvertiti i re nemici del pericolo in cui
si trovavano, e per cui spedirono tosto
ambasciatori ad umiliarsi e chiedere pace.
Non durò fatica l'uffizialità a consentire,
forse perchè sapevano essere
Costanzo fortunato nelle guerre civili,
molto sventurato nelle altre. Fu dunque
conchiusa la pace, con accettar l'esibizione
fatta dagli Alamanni di somministrare
all'imperadore delle truppe ausiliarie.
Dovette poi Costanzo fare un giro
per l'Italia, <span class="fnote">[Gothofred., Chronolog. Cod. Theodos.]</span> trovandosi leggi da lui
date in Milano, Cesena e Ravenna, con
tornare in fine a Milano, dove, per attestato
di Ammiano, egli si trattenne per
tutto il verno seguente.
</p>

<p>
Correva già gran tempo ch'esso Augusto
era disgustato di <i>Gallo Cesare</i> suo
cugino, a cui già vedemmo appoggiato
il governo dell'Oriente; e ciò a cagione
de' suoi mali portamenti. Non aveva
questo principe più di ventiquattro anni,
<span class="pagenum"><a id="Page_61"></a>[61]</span>
allorchè fu promosso alla dignità cesarea
da Costanzo. Il trovarsi egli portato improvvisamente
sì alto dalla bassa fortuna,
in cui era vivuto per l'addietro; l'aver
per moglie una sorella dell'imperadore;
l'essere suo cugino, e il godere un'autorità
quasi sovrana in tante belle provincie,
gli mandò tosto dei fumi alla
testa, accresciuti da qualche buon successo
dell'armi sue contra de' nemici
dell'imperio, e dagli adulatori e panegiristi,
fra' quali si conta anche Libanio
sofista. A renderlo anche più cattivo e
crudele contribuì non poco <i>Costantina</i>
sua moglie, che portava il titolo d'Augusta,
donna piena d'orgoglio, che Ammiano <span class="fnote">[Ammianus, lib. 14, cap. 1.]</span>,
forse con eccesso di passione,
arrivò a chiamare una Megera; la quale
in vece di addolcirlo, lo andava incitando
continuamente ai processi e alle
morti, non mancando mai pretesti per
opprimere anche le persone più illustri
ed innocenti. Professava Gallo, è vero,
la religione cristiana <span class="fnote">[Sozomenus, Hist., lib. 4, cap. 19. Chrysostomus,
in Gen., et alii.]</span>, e per cura sua
seguì in Antiochia la traslazione del
corpo del celebre martire s. Babila; ma
non men di Costanzo Augusto favoriva
anch'egli e fomentava l'arianismo: perlochè
Filostorgio <span class="fnote">[Philostorgius, lib. 3, cap. 27.]</span> ariano parla assai
bene di lui. Ma convengono gli storici
tutti d'allora che non lieve era la sua
crudeltà ed ingiustizia; e infin lo stesso
Giuliano <span class="fnote">[Julian., Epist. ad Athen.]</span> suo fratello, contuttochè si
sforzi di scusar le di lui azioni, e di
rigettarne la colpa addosso a Costanzo
Augusto, pure confessa ch'egli fu d'umore
selvatico e fiero, e non fatto per
regnare. Ma lo storico Ammiano senza
briglia scorre nelle accuse di questo principe,
dipingendolo per uomo di testa
leggiera, pieno sempre di sospetti, credulo
ad ogni calunnia, e però portato a spargere
il sangue ancora degl'innocenti,
non che dei veri colpevoli. Faceva egli
<span class="pagenum"><a id="Page_62"></a>[62]</span>
uno studio particolare col mezzo di assaissime
spie per saper quello che si diceva
di lui anche nelle case private; e per
chiarirsene meglio cominciò ad usare
di andar la notte travestito per le osterie
e botteghe. Ma non durò molto questa
sua viltà, perchè essendo le strade in
Antiochia illuminate da molte lumiere la
notte, in guisa che quasi vi compariva al
chiarezza del giorno (il che si praticava
allora anche in altre città), egli fu più di
una volta riconosciuto, nè più si attentò
ad esporsi a maggiori pericoli. Ma non
gli mancavano relatori di quanto si diceva,
o pur si fingeva che si dicesse; e
ad ognuno si dava benigno ascolto, e
poi senza processi, e senza dar le difese,
facilmente si procedeva alle condanne.
Perchè Libanio sofista <span class="fnote">[Liban., in Vita.]</span> gli era assai
caro (verisimilmente per le sue adulazioni)
la scappò netta un giorno. Da chi
gli voleva male fu subornato un uomo
iniquo ad accusarlo di sortilegi contro la
persona dello stesso Gallo. Ma Gallo freddamente
gli rispose che andasse a produr
tali accuse davanti ai giudici ordinarii;
e con ciò si sciolse in fumo la meditata
trama. Accaddero dipoi varii disordini in
Antiochia per la carestia del grano. Perchè
a cagion d'essa i magistrati non
poterono soddisfare alla di lui premura
per una festa, ne fece morir alcuni, ed
altri cacciò nelle carceri: il che accrebbe
il male. Andossene egli a Jerapoli,
senza provvedere al bisogno del popolo,
con aver solamente dato per risposta che
<i>Teofilo</i> governatore della Soria avea gli
ordini opportuni. Lasciò in tal guisa esposto
quel ministro al furor della plebe,
la quale, vedendo sempre più incarire i
viveri, un dì gli pose le mani addosso, e
dopo averlo barbaramente ucciso, strascinò
il di lui cadavero per le strade.
</p>

<p>
Erano riferiti a Costanzo Augusto
tutti questi ed altri disordini ch'io tralascio;
e però a poco a poco cominciò a
ritirare di sotto al comando di Gallo le
<span class="pagenum"><a id="Page_63"></a>[63]</span>
milizie di quelle parti. Poscia, in occasione <span class="fnote">[Ammianus, lib. 13, cap. 7.]</span>
che mancò di vita <i>Talassio</i> prefetto
del pretorio d'Oriente, mandò colà
<i>Domiziano</i> ad esercitar quell'autorevole
impiego, riconoscendosi da ciò che gli
imperadori, nel dare allora i governi ai
Cesari, si riserbavano l'elezione almen
delle cariche principali. Seco portò Domiziano
un ordine segreto d'indurre con
bella maniera e tutta dolcezza Gallo a
dare una scorsa in Italia. Ma siccome
costui era un uomaccio ruvido ed incivile,
arrivato ad Antiochia, passò davanti
al palazzo del principe, senza curarsi
di usare con lui atto alcuno di
rispetto, e portatosi all'abitazion consueta
dei prefetti del pretorio, quivi si
fermò per qualche tempo senza uscirne,
con allegar degl'incomodi di sanità, ma
intanto raccogliendo tutto il male che si
diceva di Gallo, per avvisarne l'imperadore.
Chiamato poi da esso Cesare, andò
in fine a visitarlo, e fra le altre cose sgarbatamente
gli disse, esservi ordine di
Costanzo ch'esso principe andasse in
Italia; perchè, altrimenti facendo, comanderebbe
che gli fossero trattenuti i salari
e le provvisioni solite a somministrarsi
a lui e alla sua famiglia: e, ciò detto, dispettosamente
se ne andò. Gallo, giacchè
Domiziano, benchè invitato altre volle,
non si lasciò più vedere, montato in
collera, mandò parte delle sue guardie a
rinserrarlo in casa <span class="fnote">[Sozom., Hist., lib. 4, cap. 2. Epiphan.
Scholast. Theoph., in Chronogr.]</span>; e perciocchè
Monzio, ossia, come altri lo appellarono,
Magno questore, parlò a quelle guardie,
con dir loro che quando pur volevano
far simili violenze a un sì riguardevole
uffiziale dell'imperadore, dovevano
prima abbattere le statue dell'Augusto
Costanzo, cioè venire alla ribellione:
Gallo Cesare, di ciò avvertito, andò sì
fattamente in furia, che spinse le guardie
addosso al questore, il quale insieme
col prefetto Domiziano fu in breve messo
a pezzi, e i lor corpi gittati nel fiume.
<span class="pagenum"><a id="Page_64"></a>[64]</span>
A questi sconcerti ne tennero dietro degli
altri, che tutti riferiti a Costanzo
imperadore, il misero in grande agitazione,
e tanto più, perchè saltò su il
timore che Gallo fosse dietro a far delle
novità, e meditasse di usurpare l'imperio.
Questo timore agevolmente in cuore
di lui nato, perchè principe naturalmente
sospettoso, poscia fu avvalorato <span class="fnote">[Ammian., lib 14, cap. 8, et lib. 15.]</span>
da Dinamio e Picenzio, iniqui suoi
cortigiani, e da <i>Lampadio</i> prefetto del
pretorio, uomo sommamente ambizioso,
e dagli eunuchi di corte, che gran credito
aveano presso il regnante. Socrate <span class="fnote">[Socrates, Hist., lib. 2, cap. 34.]</span>
fu d'avviso che ben fondati fossero
i sospetti di Costanzo, ed Ammiano inclinò
anch'egli a credere dei perniciosi
disegni in Gallo. Giuliano <span class="fnote">[Julian., Epist. ad Athen.]</span> di lui fratello,
e Zosimo pretendono tutto ciò
falso. La gelosia di Stato ne' principi,
massimamente deboli, è un mantice che
di continuo loro ispira le più violente
risoluzioni; e così ora avvenne, con
prendere Costanzo la determinazione
di levare al cugino Gallo, non solamente
la porpora, ma anche la vita.
</p>

<p>
La maniera da lui tenuta, per compiere
tal disegno, fu la seguente. Chiamò
prima in Italia <i>Ursicino</i>, generale delle
armi in Oriente <span class="fnote">[Ammianus, lib. 14, cap. 9 et seq.]</span>, per paura ch'egli
non si unisse con Gallo, o facesse altra
novità in quelle parti. Venuto ch'egli fu,
Costanzo spedì a Gallo una lettera, tutta
profumata di espressioni amorevoli, pregandolo
di venire a trovarlo in Italia,
per consultar seco intorno ai bisogni
presenti, e massimamente intorno ai Persiani,
che minacciavano un'irruzione
nelle provincie romane. Nello stesso
tempo fece sapere a <i>Costantina</i> sua sorella,
che se voleva dargli una gran consolazione,
venisse anch'ella alla corte.
Attesta Filostorgio <span class="fnote">[Philostorgius, lib. 4, cap. 1.]</span> che questa chiamata
pose in somma apprensione tanto
<span class="pagenum"><a id="Page_65"></a>[65]</span>
Gallo che la moglie: tuttavia fu creduto
che andando Costantina innanzi, saprebbe
essa ammollir l'ira del fratello ed
ottener grazia pel marito. Però ella si
mise in viaggio, e Gallo le tenne dietro.
Ma giunta Costantina nella Bitinia al
luogo di Cene, quivi assalita da maligna
febbre, terminò il corso del suo vivere,
e il corpo suo fu portato dipoi a Roma,
e seppellito nella chiesa di sant'Agnese,
già da lei fabbricata. Allora Gallo si
vide come perduto; e, se Ammiano dice
il vero, pensò ad usurpar l'imperio; ma
non ne trovò i mezzi, perchè odiato dai
più, e perchè Costanzo gli avea tagliate
le penne, con levargli le milizie. Incoraggito
poi dagli adulatori, arrivò a Costantinopoli,
dove si fermò a vedere i giuochi
circensi, benchè sollecitato dalle lettere
di Costanzo che l'aspettava a braccia
aperte, e mandato aveva intanto uffiziali
per vegliare sopra le di lui azioni, sotto
pretesto di servirlo nel viaggio. Lasciò
Gallo in Andrinopoli buona parte della
sua famiglia, e con pochi de' suoi giunse
a Petovione, oggidì Petau, vicino al fiume
Dravo, dove poco stette ad arrivar anche
<i>Barbazione</i> conte de' domestici, ossia
capitan delle guardie, che molte calunnie
avea prima inventato contra di lui <span class="fnote">[Ammianus. Philostorg.]</span>,
e non tardò a spogliarlo della porpora e
di tutti gli altri ornamenti principeschi,
assicurandolo poi con più giuramenti a
nome di Costanzo, che niun altro male
gli accaderebbe. Ma il misero fu condotto
di poi alla fortezza di Fianone sulle
coste della Dalmazia, ossia dell'Istria,
vicino a Pola, dove a Crispo, figliuolo
del gran Costantino, negli anni addietro
era stata tolta la vita, e dove Gallo fu
sequestrato sotto buona guardia. Credesi
che veramente l'Augusto Costanzo avesse
intenzione di non far di peggio al
deposto cugino; ma tanto picchiarono
Eusebio e gli altri eunuchi di corte, che
mutò massima. Fu inviato lo stesso Eusebio
con Pentado segretario, per esaminarlo
intorno alla morte di Domiziano
<span class="pagenum"><a id="Page_66"></a>[66]</span>
e d'altri, secondochè si ha da Ammiano:
il che è da contrapporre a Giuliano <span class="fnote">[Julian., Epist. ad Atheniens.]</span>
e Libanio <span class="fnote">[Liban., Orat. XII.]</span>, che il dicono condennato
senza ascoltarlo. Rispedì poi
Costanzo lo stesso Pentado ad eseguir
la sentenza di morte fulminata contra
di Gallo; e quantunque Filostorgio <span class="fnote">[Philostorg., Histor., lib. 4, cap. 1.]</span>
e Zonara <span class="fnote">[Zonar., in Annal.]</span> scrivano ch'egli pentito inviò
un ordine in contrario, questo, per
frode degli eunuchi, non arrivò a tempo,
e Gallo ebbe mozzata la testa. Cattivo
fine fecero poi coloro che maggiormente
colle lor bugie aveano contribuito alla
di lui morte, come Barbazione, Scudilone
ed altri. Scaricossi ancora lo sdegno
di Costanzo, principe implacabile, come
avviene a chiunque è di picciolo cuore,
sopra gli uccisori di Domiziano e di
Monzio: giacchè trovandosi esso Augusto
solo possessore del romano imperio,
diviso per tanto tempo addietro fra più
imperatori e cesari <span class="fnote">[Ammianus, lib. 15, cap. 1 et 2.]</span>, andava ogni dì
più crescendo la di lui crudeltà ed orgoglio.
Fatto anche venir dalla Cappadocia
<i>Giuliano</i>, fratello dell'estinto Gallo, poco
mancò che a lui pure non levasse la vita
per le suggestioni degli adulatori di corte;
ma interpostasi in favore di lui l'Augusta
<i>Eusebia</i>, fu mandato a Como, e
poscia ottenne di poter passare ad Atene,
per continuar lo studio delle lettere che
era il suo favorito.
</p>

<p>
Abbiamo da Ammiano che in questo
anno, per avere alcuni popoli dell'Alemagna
fatte più incursioni nelle terre
romane verso il lago di Costanza, Costanzo
Augusto nella state mosse l'armata
contra di loro, e fermatosi nel
paese di Coira, inviò innanzi <i>Arbezione</i>,
che sulle prime ebbe delle busse, ma poscia
in un secondo combattimento sconfisse
i nemici: perlochè Costanzo tutto
glorioso ed allegro se ne tornò a Milano,
dove passò ancora il verno seguente. A
<span class="pagenum"><a id="Page_67"></a>[67]</span>
quest'anno appartiene pur anche la ribellion <span class="fnote">[Aurel. Victor, in Epit. Zonaras, in Annalib.
Ammianus, lib. 15, cap. 5.]</span>
di <i>Silvano</i>, nobile e valoroso
capitano franzese, quel medesimo che,
abbandonato il tiranno Magnenzio prima
della battaglia di Mursa, era passato
ai servigi dell'Augusto Costanzo, e creato
dipoi generale di fanteria, fu inviato
nelle Gallie per reprimere i barbari germanici,
che mettevano a sacco e fuoco
quelle contrade. Che che dicano di lui
Giuliano <span class="fnote">[Julian., Orat. II.]</span> e Mamertino <span class="fnote">[Mamertinus, in Panegyr. Jul.]</span>, si crede
che Silvano procedesse da uomo prode
ed onorato in far guerra contra de' Barbari.
Ma non gli mancavano emuli e
nemici alla corte, i quali procurarono la
di lui rovina. Dinamio, uno dei bassi
cortigiani, per quanto si disse, fu il fabbricator
della trama. Impetrò egli lettere
commendatizie da Silvano a varii personaggi
di corte, e poi ritenuta la sottoscrizione,
e scancellate con pennello le
altre lettere della pergamena, vi scrisse
ciò che volle, cioè delle preghiere in gergo
ad essi suoi amici, per essere aiutato
a salire dove la fortuna il chiamava. Portate
dall'iniquo Dinamio tali lettere a
<i>Lampadio</i> prefetto del pretorio, che poi
si sospettò complice della frode, passarono
sotto gli occhi di Costanzo; e tosto
saltò fuori l'ordine della carcerazione
delle persone alle quali erano indirizzati
que' fogli. Fu ancora spedito nelle Gallie
Apodemo, per far venire Silvano alla
corte; ma costui prima di avvisarlo, si
predè ad occupare i di lui beni, e a tormentare
alcuni dei di lui dipendenti. Ciò
diede impulso a Silvano di non volersi
arrischiare al viaggio d'Italia, essendo
egli assai persuaso che in questi tempi
l'essere accusato e condennato era facilmente
lo stesso; e però non sapendo
qual partito prendere, si ridusse a farsi
proclamare <i>Augusto</i> dalle milizie di suo
comando. Troppo sventuratamente per
lui, perchè in questo mentre essendosi
<span class="pagenum"><a id="Page_68"></a>[68]</span>
scoperte le furberie di Dinamio alla corte,
e per conseguente la di lui innocenza,
se avesse tardato a far quel gran passo,
era in salvo l'onore e la vita sua. Giunto
a Milano l'avviso della di lui ribellione,
ne sguazzarono i suoi emuli, al vedere
fortunatamente verificati i lor falsi
rapporti; e Costanzo Augusto inviò tosto
nelle Gallie <i>Ursicino conte</i>, il quale a
dirittura si portò a Colonia; e fingendo
d'essere colà andato per unirsi con Silvano,
entrò seco facilmente in confidenza
finchè sotto mano guadagnati alcuni soldati,
il fece un dì tagliare a pezzi, dopo
soli ventotto giorni dell'usurpato imperio.
Aspra giustizia fu dipoi fatta di alcuni
complici di Silvano. Contuttociò
si mostrò questa volta sì discreto Costanzo <span class="fnote">[Aurel. Victor, in Epitome.]</span>,
probabilmente perchè capì
essere stato precipitato l'infelice in quella
risoluzione non da mala volontà, ma
da un giusto timore, che presto desistè
dal perseguitare i di lui amici <span class="fnote">[Ammian., lib. 15. Jul., Orat. I et II.]</span>, anzi
volle che fossero conservati tutti i di lui
beni ad un suo figliuolo, lasciato dianzi
in corte per ostaggio della sua fede. Vi
ha chi mette all'anno seguente il fatto
di Silvano. Io, tenendo dietro a s. Girolamo <span class="fnote">[Hieronymus, in Chronico.]</span>,
ne ho parlato in questo, giacchè
egli sotto lo stesso anno riferisce le
tragedie di Gallo e di Silvano.
</p>
<hr />
</div>

<div class="chapter">
<h2 class="hidden"><a id="CCCLV"></a>CCCLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Liberio</span> papa 4.</td>
  </tr>
  <tr>
    <td><span class="smcap">Costanzo</span> imperadore 19.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arbezione</span> e <span class="smcap">Quinto Flavio Mesio
Egnazio Lolliano</span>.
</p>

<p>
Col favore d'alcune iscrizioni da me
rapportate altrove <span class="fnote">[Thesaur. Novus Inscript., p. 380.]</span>, sembrano a me
sufficientemente provati i nomi di questi
consoli. <i>Lolliano</i> si trova ancora col nome
di <i>Mavorzio</i>. Continuò per alcuni
mesi dell'anno presente nella prefettura
<span class="pagenum"><a id="Page_69"></a>[69]</span>
di Roma <i>Memmio Vitrasio Orfito</i>, ed ebbe
poi per successore <i>Leonzio</i>, personaggio
assai lodato da Ammiano. Per
quanto si raccoglie dalle leggi del Codice
Teodosiano <span class="fnote">[Gothofr., Chron. Cod. Theodos.]</span>, l'Augusto Costanzo per
lo più soggiornò in Milano nell'anno
corrente, nè andò a Roma o a Sirmio,
come per errore si legge in due date. Fu
appunto in essa città di Milano tenuto in
quest'anno un famoso conciliabolo, a
cui intervenne lo stesso imperadore, spasimato
fautor degli ariani: il perchè
prevalse il loro partito. Quivi fu deposto
sant'Atanasio <span class="fnote">[Sever. Sulpicius, lib. II. Baron., Annal. Eccl.]</span>; e perchè papa Liberio
con altri vescovi ricusò di sottoscrivere
gli iniqui decreti, d'ordine di Costanzo
fu mandato in esilio. Venne anche forzato
il clero romano ad eleggere un
altro pontefice, che fu <i>Felice</i>; essendosi
poi disputato fra gli eruditi, se questi
fosse vero o non vero papa. Tolto di vita
Silvano, l'unico generale di cui rispetto
e paura aveano in addietro i Barbari
della Germania, parve che si aprisse la
porta al loro furore, per iscorrere liberamente
per le provincie gallicane, e
portar la desolazione dappertutto <span class="fnote">[Ammian., lib. 15, cap. 8.]</span>.
Attesta Sozimo <span class="fnote">[Zosimus, lib. 3, cap. II.]</span> che i Franchi, Alamanni
e Sassoni presero e devastarono
quaranta città poste lungo il Reno, e, fatto
un immenso bottino, condussero in
ischiavitù una infinità di persone. Nello
stesso tempo anche i Quadi e Sarmati,
dandosi probabilmente mano con gli altri
Barbari, mettevano a sacco la Pannonia
e Mesia superiore, senza trovar
chi loro facesse resistenza. Del pari i
Persiani non lasciavano quieta la Mesopotamia.
Costanzo intanto se ne stava
da lungi osservando questi malori, nè
provvedeva al bisogno. Pieno sempre di
diffidenze e timori, non osava di passar
nelle Gallie, dove maggiore era il bisogno;
e nè pur vi spediva generali, paventando
l'esempio di Silvano. Mentre
<span class="pagenum"><a id="Page_70"></a>[70]</span>
vacillava, senza appigliarsi a risoluzione
alcuna, l'imperadrice <i>Eusebia</i>, donna di
singolar prudenza, ancorchè conoscesse
il sospettoso genio dell'Augusto consorte,
massimamente verso de' parenti, pure
con sì bel garbo gli seppe dipingere la
persona di <i>Giuliano</i> di lui cugino, e fratello
dell'estinto Gallo Cesare (chiamandolo
giovane d'ingegno semplice, che
metteva tutto il suo piacere ne' soli studi
delle lettere, usando perciò il mantello
da filosofo, e poco comparendo pratico
degli affari politici), che bel bello indusse
Costanzo a richiamarlo da Atene in
Italia, e poscia a conferirgli il titolo di
<i>Cesare</i>.
</p>

<p>
Scoperta dai cortigiani questa intenzione
dell'imperadore, e temendo di veder
calare la loro autorità e possanza,
non dimenticarono <span class="fnote">[Ammianus, lib. 15, cap. 8.]</span> di far quanta opposizione
poterono; con rappresentargli
i pericoli ai quali si esponeva, massimamente
innalzando un fratello di Gallo, e
tanto più perchè egli non avea bisogno
di compagni per governar tutto l'imperio.
Ma più di loro si trovarono possenti le
persuasive dell'Augusta Eusebia, di modo
che raunate le milizie tutte in Milano <span class="fnote">[Idacius, in Fastis. Socrates, Hist., lib. 2,
cap. 27. Hier., in Chronico.]</span>,
e salito Costanzo sul trono, dichiarò
<i>Cesare</i> il suddetto suo cugino
<i>Flavio Claudio Giuliano</i>, gli diede la porpora
cesarea e destinollo al governo delle
Gallie, per far testa a tanti barbari
scatenati contra di quelle contrade. Straordinarie
in tal congiuntura furono le
acclamazioni e il giubilo de' soldati, ed
orribile lo strepito de' loro scudi battuti
sopra il ginocchio: chè questo era il segno
consueto dell'allegrezze: laddove il
battere colle lance gli scudi, segno era
di sdegno e dolore. Trovavasi allora il
novello Cesare in età di venticinque anni,
picciolo di statura, ma spiritoso ed agile,
di volto nondimeno poco avvenente; al
che contribuiva ancora l'aver egli voluto
ritener la barba mal pettinata e
<span class="pagenum"><a id="Page_71"></a>[71]</span>
rabbuffata <span class="fnote">[Aurelius Vict., in Epitome. Julian., in Misopogon.]</span>, che affettavano i filosofi di
quel tempo, benchè avesse deposto il
mantello filosofico. Ma qui non finirono
gli onori da Costanzo compartiti a Giuliano.
A lui diede ancora in moglie <i>Elena</i>
sua sorella, e poscia nel dì primo di dicembre <span class="fnote">[Ammian., lib. 15, cap. 9.]</span>
l'incamminò alla volta delle
Gallie, accompagnandolo fino ad un luogo
posto fra Lomello e Ticino, o vogliam
dire Pavia. Appena giunto a Torino intese
Giuliano la funesta nuova che l'insigne
città di Colonia, assediata dai Barbari,
era finalmente caduta in loro mani,
spogliata e diroccata dal loro furore:
nuova che il rattristò forte, quasi cattivo
augurio ai suoi passi. Nè si dee tacere
che il geloso Costanzo si studiò per quanto
potè di ristrignere l'autorità del cognato
e cugino Cesare, per paura ch'egli
se ne abusasse, come avea fatto il
suo fratello Gallo. Sotto specie d'onore
gli mutò tutta la famiglia; gli diede guardie
scelte da sè, con ordini segreti ad
ognuno di vegliare sopra i di lui andamenti;
gli prescrisse infino la tavola <span class="fnote">[Julian., in Epist. ad Athen. Ammian., lib. 15,
cap. 5. Zosimus, lib. 3, cap. 2.]</span>,
come se si fosse trattato di un figlio che
si mettesse in collegio. Deputò per generale
dell'armi <i>Marcello</i>; in man di esso
e non di Giuliano doveva essere tutto il
comando, con ordine espresso che Giuliano
nulla potesse donare ai soldati, e
nè pure per la sua promozione, come si
stilò sempre in addietro. Tante precauzioni
del sospettoso Augusto dove andassero
a terminare, lo scorgeremo dopo
qualche tempo. Intanto Giuliano Cesare
passate le Alpi prima che finisse l'anno
arrivò a Vienna del Delfinato, ivi accolto
con gran festa da tutto il popolo; ed allora
fu, se merita fede Ammiano, che
una vecchia cieca di quella città gridò,
essere venuto chi ristabilirebbe un dì i
templi de' falsi dii. Malcontento nondimeno
fece Giuliano quel viaggio, perchè
<span class="pagenum"><a id="Page_72"></a>[72]</span>
Costanzo non gli avea dato seco se non
trecento sessanta soldati <span class="fnote">[Zosimus, lib. 3, cap. 2. Libanius, Orat. ad
Julian. Julian., in Epist. ad Athen.]</span>; quando le
Gallie si trovavano in un estremo bisogno
di forze militari, per resistere alla
gran possanza e crudeltà delle nazioni
barbariche, alle quali il Reno non serviva
più di confine. Nè mancò gente maligna,
per attestato di Socrate <span class="fnote">[Socrat., Histor., tom. 3, cap. 1.]</span>, che
giudicò averlo Costanzo Augusto inviato
colà apposta per farlo perire, soperchiato
dai Barbari: il che niun colore ha di verisimiglianza.
La di lui nobile promozione,
e l'illustre maritaggio smentiscono
abbastanza tal voce, e facilmente apparisce,
aver solamente paventato Costanzo
che questo giovane alzato tant'alto, potesse
un dì rivoltarsi contra del benefattore,
come in fatti dopo qualche tempo
avvenne. Quanto ad Eusebia Augusta,
priva di figliuoli, considerando ella Giuliano
per successore del marito, cercò
per tutte le vie di sempre più affezionarselo
con proteggerlo, e perchè conosceva
il di lui genio ai libri, gli donò anche
una bella libreria, che forse fu a lui non
men cara che i ricevuti onori.
</p>
<hr />
</div>

<div class="chapter">
<h2 class="hidden"><a id="CCCLVI"></a>CCCLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Liberio</span> papa 5.</td>
  </tr>
  <tr>
    <td><span class="smcap">Costanzo</span> imperadore 20.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo Augusto</span> per l'ottava
volta e <span class="smcap">Flavio Claudio Giuliano Cesare</span>.
</p>

<p>
<i>Leonzio</i>, prefetto di Roma, continuò
ancora per quest'anno in quel riguardevole
impiego, senza che apparisca se
alcuno gli succedesse dopo il mese d'ottobre,
in cui si vede una legge <span class="fnote">[L. 13, de Episcop. Cod. Theodos.]</span> a lui
indrizzata da Costanzo Augusto. In Milano
si fermò per tutto il verno esso
imperadore, e qualche apparenza v'ha
ch'egli desse, venuta la primavera, una
scorsa nella Pannonia, perchè si sa che
chiamò a Sirmio il celebre vescovo
<span class="pagenum"><a id="Page_73"></a>[73]</span>
Osio <span class="fnote">[Athanasius, ad Solitar.]</span>, ritenendolo ivi come in esilio.
Ma egli si truova poi anche in Milano nel
suddetto ottobre, dove confermò, colla
legge poco fa accennata, i privilegi della
Chiesa romana. In questi tempi ancora
affascinato più che mai dai vescovi ariani
esso imperadore fece un'orribil persecuzione
al santo vescovo d'Alessandria
Atanasio, il quale fu forzato a fuggire e a
nascondersi, con essersi intruso Giorgio
ariano nella di lui sedia. Mandò ancora
in esilio il celebre vescovo di Poitiers
sant'Ilario con altri vescovi cattolici,
benchè nel medesimo tempo mostrasse
grande ardore in favor della religione
cristiana, e pubblicasse editti contra
chiunque sacrificava agl'idoli. Per quel
che riguarda Giuliano Cesare, egli soggiornò
per tutto il verno in Vienna, dove
per la prima volta procedette console <span class="fnote">[Ammianus, lib. 16, cap. 1.]</span>,
ed attese a raccogliere quante
milizie potè, e a far preparamenti <span class="fnote">[Liban., Orat. IX et XII.]</span>
per uscire in campagna contro de' Barbari
nemici, i quali, più fieri che mai,
seguitavano a dare il sacco alle contrade
gallicane. Assediarono essi appunto verso
questi tempi la città di Autun, la
quale, ancorchè poco fortificata, fu bravamente
difesa dai soldati veterani che
vi erano di presidio. Le diedero i nemici
un dì la scalata, e furono rispinti con
loro gran danno. A quella città pervenne
Giuliano verso il fine di giugno, perchè
gli antichi non solevano mettersi in campagna
se non dopo il solstizio di state.
Di là passò ad Auxerre, e poscia a Troia,
e nel cammino si vide attorniato dai
Barbari con forze superiori alle sue, ma
gli riuscì di dissiparli con grande loro
perdita. A Reims, dove i due generali
Marcello ed Ursicino aveano avuto ordine
di far la massa di tutte le milizie, si
mise Giuliano alla testa dell'armata, e
marciò dipoi verso l'Alsazia contra
degli Alamanni, i quali, ancorchè avessero
presa Argentina, Vormazia, Magonza
<span class="pagenum"><a id="Page_74"></a>[74]</span>
ed altri luoghi di quel tratto, amavano
piuttosto di abitare alla campagna, che
di star chiusi nelle città <span class="fnote">[Liban., Orat. XII.]</span>. Un corpo
d'essi che assalì la di lui retroguardia,
fu disfatto: dopo la qual picciola vittoria <span class="fnote">[Ammianus, lib. 16, cap. 3.]</span>,
giacchè non compariva più ostacolo
veruno, rivolse i passi verso la città
di Colonia, ed, entratovi, attese a ristabilire
quell'abbattuta città. Colla promessa
ancora di un tanto di danaro per cadauna
testa che i suoi portassero de' nemici,
animò ciascuno a far con calore la guerra.
Mentre quivi egli dimorava, vedendo
i re dei Franchi che i Romani aveano
alzata forte la fronte, proposero e conchiusero
con Giuliano una tregua, che
in questi tempi fu creduta molto utile ai
di lui affari. Così è a noi descritta da
Ammiano la prima campagna di Giuliano,
che sembra stata gloriosa per lui, e
pure, scrivendo egli stesso agli Ateniesi <span class="fnote">[Julian., Epist. ad Atheniens.]</span>,
confessa che assai male procederono
le cose sue in questo primo anno.
Libanio <span class="fnote">[Liban., Orat. IX et XII.]</span> aggiugne aver egli avuto da
soffrir molto per la contrarietà de' suoi
assistenti, i quali, in vece di secondare i
di lui buoni disegni, parevano stargli al
fianco solamente per contrariarli, a tenore
degli ordini segreti che tenevano dal
geloso Costanzo Augusto, quasichè tutta
la sua autorità avesse da consistere in
solamente lasciarsi vedere per quei paesi,
ma senza far nulla: il qual dire ha
cera di un'esagerazione maligna di quel
sofista pagano. Parla Giuliano <span class="fnote">[Julian., Orat. III in fine.]</span> dell'andata
di Eusebia Augusta a Roma,
mentre il consorte Costanzo facea guerra
agli Alamanni con aver passato il
Reno, e del grande onore a lei fatto dal
senato e popolo romano, e dei donativi
d'essa ai capi delle tribù e centurioni di
esso popolo. Può essere che questo suo
viaggio accadesse nell'anno presente. Ma
noi nulla altro sappiamo della guerra
suddetta contro gli Alamanni.
</p>
<hr />
</div>

<div class="chapter">
<p>
<span class="pagenum"><a id="Page_75"></a>[75]</span>
</p>

<h2 class="hidden"><a id="CCCLVII"></a>CCCLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Liberio</span> papa 6.</td>
  </tr>
  <tr>
    <td><span class="smcap">Costanzo</span> imperadore 21.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo Augusto</span> per la nona
volta e <span class="smcap">Flavio Claudio Giuliano Cesare</span>
per la seconda.
</p>

<p>
Anche per la seconda volta <i>Memmio
Vitrasio Orfito</i> esercitò in quest'anno la
carica di prefetto di Roma, come s'ha
da Ammiano e dal Codice Teodosiano.
Le leggi di esso Codice <span class="fnote">[Gothofred., in Chron. Cod. Theod.]</span> attestano essere
soggiornato l'Augusto Costanzo in
Milano nei primi mesi dell'anno presente.
Giunta poi la primavera, voglioso di
vedere l'augusta città di Roma, dove,
secondo tutte le apparenze, non s'era
mai portato per l'addietro, verso colà si
inviò nel mese di aprile, conducendo seco
Elena maritata già con Giuliano. Per
attestato d'Idazio <span class="fnote">[Idacius, in Fastis. Hieron., in Chron.]</span> v'entrò nel dì 28
di esso mese con somma magnificenza
ed aria di trionfante. Per questo suo
trionfo gli dà Ammiano <span class="fnote">[Ammianus, lib. 16, cap. 10.]</span> la burla,
perchè nè egli nè i suoi capitani vittoria
alcuna aveano mai riportato de' nemici
dell'imperio, nè egli aveva aggiunto un
palmo di terreno al paese romano, nè
mai era intervenuto a verun combattimento;
che se avea abbattuto Magnenzio,
non solevano i principi romani trionfare
de' proprii sudditi ribelli. Vedesi appresso
descritta da esso istorico quella splendidissima
funzione coll'incontro del senato,
e dei vari ordini dell'immenso
popolo romano, coll'accompagnamento
delle schiere militari, e fra le incessanti
acclamazioni della plebe e strepiti di
innumerabili suoni di gioia. Poscia con
vari giuochi e spettacoli rallegrò egli il
popolo romano e di mano in mano andò
visitando le tante rarità e magnifiche
fabbriche di quella regina delle città, le
quali non aveano fin qui provata la distruggitrice
<span class="pagenum"><a id="Page_76"></a>[76]</span>
fierezza delle nazioni barbare.
Attesta Ammiano ch'egli alla vista
di sì belle e grandiose opere dei precedenti
Augusti e cittadini, non capiva in
sè stesso per lo stupore, giugnendo in
fine a dire che per le altre città la fama
era bugiarda, perchè troppo ne dicea;
ma che non men bugiarda era essa per
Roma, perchè ne dicea troppo poco.
Siccome altrove accennammo, al suo
corteggio si trovava sempre <i>Ormisda</i>,
fratello del re di Persia, che tanti anni
prima s'era rifugiato sotto l'ombra di
Costantino il Grande. Non incresca al
lettore, s'io ricordo di nuovo, che interrogato
questo saggio straniero da esso
Augusto intorno alle grandezze di Roma
qual cosa gli fosse più data negli occhi
rispose: <i>Che nulla più gli era piaciuto
quanto d'aver imparato che anche in
Roma si moriva.</i> In questa occasione fu
che molte città, e particolarmente Costantinopoli,
inviarono delle pesanti corone
d'oro in dono all'Augusto Costanzo,
secondochè s'ha da Temistio sofista <span class="fnote">[Themistius, Orat. III et VI.]</span>,
il quale avea preparato per questa
congiuntura un'orazione in lode di esso
imperadore, ma senza poterla recitare,
perchè restò interrotto il disegno da una
malattia sopraggiuntagli nel suo viaggio.
Ci resta tuttavia quella orazione, siccome
un'altra ch'egli recitò in Costantinopoli
a gloria del medesimo Augusto.
</p>

<p>
Osservato ch'ebbe Costanzo tante
insigni memorie di magnificenza, lasciate
in Roma dagli antecessori suoi, non volle
essere da men di loro. Pertanto ordinò <span class="fnote">[Ammianus, lib. 17, cap. 4.]</span>
che si facesse venir dall'Egitto
un superbissimo obelisco (guglia ora lo
chiamano) da collocarsi nel Circo Massimo,
per adempiere nello stesso tempo
il disegno di Costantino suo padre, che
lo avea fatto condurre da Heliopoli sino
ad Alessandria, senza poi compiere l'impresa
per cagion della morte. Ammiano
fa qui una lezione intorno agli obelischi,
e racconta il trasporto a Roma di quella
<span class="pagenum"><a id="Page_77"></a>[77]</span>
mirabil mole, la stessa che poi l'animo
grande di papa Sisto V fece di nuovo
innalzare nella piazza del Vaticano. Il
Lindenbrogio <span class="fnote">[Lindenbrogius, in Not. ad Ammian.]</span>, che suppone trasportato
non a Roma antica, ma alla nuova,
cioè a Costantinopoli questo stupendo
obelisco, citando l'iscrizione che si trova
in un altro esistente in essa città di
Costantinopoli, prese un granchio, chiaramente
parlando Ammiano, che il suddetto
sopra una smisurata nave fu pel
Tevere introdotto in Roma. Degno è
qui di memoria il glorioso zelo delle
dame romane <span class="fnote">[Theodoret., Histor., lib. 2, cap. 14.]</span>, per impetrar la liberazione
di papa <i>Liberio</i>, relegato per
quasi due anni a Berea. Si presentarono
esse animosamente all'imperadore, per
pregarlo di rimettere in libertà il loro
pastore; e perchè egli rispose che avendo
elle <i>Felice</i>, non mancava pastore al
popolo romano, ne mostrarono esse
dell'orrore. Fu cagione un tal ricorso,
che Costanzo pensasse a richiamar l'esiliato
pontefice, ma sedotto dai consiglieri
ariani, tanto fece, che lo indusse poi
a comperar la grazia con discapito non
lieve della sua riputazione, siccome accennerò
all'anno seguente. Abbiamo ancora
da sant'Ambrosio <span class="fnote">[Ambrosius contra Sym. Epist. XII.]</span> che Costanzo
o prima di giugnere a Roma, o giunto
che vi fu, fece levar dal senato la statua
della Vittoria, adorata tuttavia dai pagani:
il che quanto fece risplendere la di
lui cristiana delicatezza, altrettanto diede
motivo di mormorazione e collera a chi
tuttavia professava il culto degl'idoli, e
massimamente al senato, giacchè tutti i
senatori d'allora, o almeno la maggior
parte erano idolatri. Pensava poi e desiderava
esso Augusto di fermarsi più
lungamente in quella maestosa e deliziosa
città <span class="fnote">[Ammian., lib. 16, cap. 10.]</span>, quando gli vennero nuove
che gli Svevi facevano delle scorrerie nella
Rezia; i Quadi nella Valeria o sia nella
Pannonia, e i Sarmati nella Mesia superiore.
<span class="pagenum"><a id="Page_78"></a>[78]</span>
Per tal cagione, dopo la dimora
di soli trenta giorni, si partì di colà e
tornossene a Milano. Convien credere
che cessassero i torbidi della Rezia, perchè
non si sa che Costanzo alcun movimento
facesse per quelle parti. Le leggi <span class="fnote">[Gothofred., in Chron. Cod. Theodos.]</span>
bensì del Codice Teodosiano, ed
Ammiano <span class="fnote">[Ammianus, lib. 16, cap. 10.]</span> ci assicurano che forse
verso il fine dell'anno, per via di Trento,
egli passò nella Pannonia <span class="fnote">[Sozomenus, lib. 4, cap. 14.]</span>, andando
a Sirmio, dove si trattenne poi per tutto
il seguente verno <span class="fnote">[Philostorgius, lib. 4, cap. 3.]</span>. Visitò le frontiere
verso i Quadi e Sarmati, e da quelle
barbare nazioni ricevette quante belle
parole di pace ed amicizia egli voleva,
ma pochi fatti, siccome vedremo. Non
piaceva certo a Costanzo il faticoso e
pericoloso mestier della guerra, e però
si studiava di acconciar le cose come
poteva il meglio colle buone, guardandosi
di venire a rottura.
</p>

<p>
Passiamo ora nelle Gallie, dove Giuliano
Cesare si trattenne durante il verno
nella città di Sens, con ritener poche
truppe presso di sè, e distribuire il resto
in altri paesi <span class="fnote">[Ammian., lib. 6, cap. 4.]</span>, perchè il paese si trovava
disfatto dai Barbari. Non tardarono
le spie a ragguagliare i nemici dello stato
presente di Giuliano; e però volarono
nel cuor del verno ad assediarlo in quella
città <span class="fnote">[Julian., Epist. ad Atheniens.]</span>. Così bravamente si difese
egli con quel poco di guarnigione che
ivi stava di guardia, che da lì a un mese
que' Barbari levarono il campo e se ne
andarono. Quello che specialmente disgustò
Giuliano, fu che Marcello generale
delle armi, acquartierato in quelle vicinanze,
niun pensiero si diede per soccorrere
la città assediata e lui posto in
sì grave pericolo. Ne fece perciò amare
doglianze Giuliano alla corte, e non le
fece indarno, perchè Costanzo, mentre
soggiornava in Milano nella primavera,
<span class="pagenum"><a id="Page_79"></a>[79]</span>
richiamò esso Marcello, e toltogli il comando
dell'armi, come a persona inetta
per quell'impiego, il mandò a riposare a
Serdica patria sua. Alla deposizion di
costui contribuì l'essere stato spedito
alla corte da Giuliano, Euterio suo eunuco,
uomo di vaglia, che fece ben valere
le ragioni del suo padrone contro le
informazioni dell'altro. Di questa occasione <span class="fnote">[Zosim., lib. 3, cap. 2.]</span>
si servì l'imperadrice Eusebia
per ottenere dall'Augusto consorte, che
Giuliano avesse il comando dell'armi,
senza dipendere dal pedante. Per suo
tenente generale, e generale della cavalleria <span class="fnote">[Julian., Epist. ad Atheniens. Libanius,
Orat. XII.]</span>,
gli fu poi inviato <i>Severo</i>, uomo
pratico del mestier militare, e discreto,
a cui non rincresceva di ubbidire agli
ordini di esso principe. A questi tempi
riferisce Ammiano <span class="fnote">[Ammian., lib. 16, cap. 8.]</span> i rigorosi processi,
formati per ordine di Costanzo contra
chi ricorreva ai maghi, strologhi e indovini,
per sapere il significato de' sogni o
de' fortuiti incontri degli animali, o pure
facea de' sortilegi per guarire da qualche
male. Il che ci fa intendere sempre più
la debolezza di Costanzo, che pien di
sospetti, tutte queste inezie, per altro ridicole,
ed insieme viziose e condannabili,
interpretava sempre come tendenti contro
la vita propria, ed insieme ci rappresenta
la stoltizia, riferita anche da altri,
degli antichi Gentili, prodigiosamente attaccati
a simili superstizioni ed augurii.
Per questo fu pubblicata nell'anno seguente
da esso imperadore una rigorosissima
legge contro simili impostori,
riguardandoli come rei di lesa maestà.
Inviò poscia Costanzo dall'Italia verso
l'Elvezia in soccorso di Giuliano Cesare
<i>Arbezione</i>, con titolo di generale della
fanteria <span class="fnote">[Idem, ibid., cap. 11.]</span>, dandogli seco venticinquemila
combattenti, con intenzione di cacciar
da quelle contrade gli Alamanni, i
quali continuamente le infestavano. Era
<span class="pagenum"><a id="Page_80"></a>[80]</span>
costui un bravo solenne, ma solamente
di parole, e non già di fatti <span class="fnote">[Liban., Orat. XII.]</span>; e si trovò
poi che non perdonava alle calunnie,
per abbassar la gloria di Giuliano. Giunse
egli colle sue genti sino alle vicinanze
di quella città, che oggidì porta il
nome di Basilea, ma senza fare impresa
alcuna meritevol di lode in quelle parti.
Riuscì intanto circa questi tempi ai Leti,
popolo germanico, di giugnere con una
scorreria fin sotto la città di Lione, che
andò a pericolo d'essere occupata e
bruciata, come era il loro disegno; ma
felicemente quel popolo si difese, e il solo
territorio andò a sacco. Giuliano armò
i passi per dove costoro doveano
ritornare, e ne fece tagliar a pezzi la
maggior parte. Il resto passò in vicinanza
del campo di Arbezione, che non
volle che si facesse guardia alcuna, e
pure scrisse dipoi alla corte contra di
alcuni uffiziali, mal veduti da lui, incolpandoli
di non aver guardati i posti, e li
fece cassare. Uno di essi fu <i>Valentiniano</i>,
che poi divenne imperadore.
</p>

<p>
Venuta la state, Giuliano colle sue
milizie si mise in campagna. Avea egli
arrolata quanta gente potè, e perchè ebbe
la fortuna di trovar delle armi in un
vecchio magazzino, ne fece buon uso <span class="fnote">[Zosimus, lib. 3, cap. 3. Ammianus, lib. 16,
cap. 11. Libanius, Orat. XII.]</span>.
Marciò alla volta del Reno, e trovò
che i Barbari parte s'erano afforzati in
vari siti di qua dal fiume con diversi
trincieramenti d'alberi tagliati, e parte
accampati nelle isole di quel fiume, quivi
si riputavano sicuri. Avendo inviato a
dimandar delle barche ad Arbezione,
nulla potè ottenere. Non per questo lasciò
d'andare innanzi, e trovate l'acque
basse, fece transitar in alcune di quelle
isole alquanti de' suoi soldati, che diedero
la mala pasqua a que' Barbari ivi sorpresi,
e si impadronirono delle lor barche,
con valersene poi ad assalir le altre
isole, in guisa che ne snidarono tutti i
nemici, con ridurli a salvarsi di là dal
<span class="pagenum"><a id="Page_81"></a>[81]</span>
fiume. Allora Giuliano attese a formarsi
un buon asilo, fortificando Saverna, luogo
dell'Alsazia, e provvedendola di viveri
per un anno. Per lo contrario Arbezione,
coll'aver tentato di gittare un
ponte di barche sul Reno, mosse i Barbari
a scagliarsi contra di lui. Tanti alberi
tagliati mandarono essi giù pel fiume <span class="fnote">[Liban., Orat. XII.]</span>,
che ruppero il ponte, uccisero moltissimi
Romani, e gl'inseguirono fin presso a
Basilea. Contento di questa bella impresa
Arbezione, ossia Barbazione, mandò
le sue genti a' quartieri d'inverno. Non
così operò Giuliano Cesare <span class="fnote">[Ammianus, lib. 16, cap. 12.]</span>. <i>Cnodomario</i>
re degli Alamanni, informato dalle
spie che questo principe non avea seco
più di tredicimila persone, gli spedì per
uno, o pure per più suoi deputati, lettera,
con cui imperiosamente gli comandava
di levarsi da quelle terre, perchè a lui
cedute da Costanzo Augusto mentre
Magnenzio viveva, e fece anche veder le
lettere di esso imperadore. Giuliano mostrando
di credere che quel messo fosse
inviato per ispia, il ritenne fin dopo la
battaglia, di cui ora parlerò, e poi gli
diede la libertà. Non veggendo <i>Cnodomario</i>
nè risposta nè messo, volle venir in
persona ad abboccarsi alla testa della
sua armata con Giuliano. Dicono che
egli seco menasse trentacinque mila armati,
e fra Saverna ed Argentina attaccò
un fatto d'armi, in tempo che era matura
la messe, cioè probabilmente dopo
la metà di luglio. Stette dubbioso un
pezzo l'esito del combattimento, descritto
minutamente da Ammiano <span class="fnote">[Idem, ib.]</span>. La cavalleria
romana andò quasi in rotta; la
fanteria tenne sì forte, che infine sbaragliata
la nemica, e sconfitti gli Alamanni
diedero alle gambe. Strage non poca di
loro fu fatta, e forse più di essi ne assorbì
il fiume <span class="fnote">[Idem, ib. Liban., Orat. XII.]</span>. Chi dice sei, chi ottomila
di loro vi perì. È guasto il testo di
<span class="pagenum"><a id="Page_82"></a>[82]</span>
Zosimo <span class="fnote">[Zosim., lib. 3, cap. 3.]</span>, che parla di sessantamila nemici
estinti. Dalla parte de' Romani alcune
sole centinaia rimasero sul campo.
Ma quello che rendè più gloriosa la vittoria
di Giuliano <span class="fnote">[Jul., in Epist. ad Athen.]</span> fu la presa del medesimo
re <i>Cnodomario</i>, colto fuggitivo
in un bosco, che fu poi presentato a
Giuliano alla vista di tutto l'esercito,
ben trattato da lui, e fra pochi giorni
inviato prigioniere all'imperador Costanzo.
Noi troviamo esaltata forte dagli
scrittori pagani <span class="fnote">[Ammian. Marcellin. Aurel. Vict. Liban.
Eutrop. Mamert.]</span> questa felice giornata
di Giuliano, ed essa veramente liberò
tutte le Gallie dal peso delle nazioni germaniche
che si ritirarono di là dal Reno.
La vittoriosa armata in quel bollore di
allegrezza proclamò Giuliano Augusto;
ma egli represse le loro voci, e diede poi
tutto l'onore di tale impresa a Costanzo,
il quale in fatti si pavoneggiò di essa
vittoria, come se in persona fosse intervenuto
a quel conflitto; ciò apparendo da
un editto, accennato da Temistio <span class="fnote">[Temist., Orat. IV.]</span> e
da Aurelio Vittore. Per profittar poi della
vittoria, Giuliano, formato un ponte sul
Reno a Magonza, passò di là, e diede il
guasto al paese nemico, finchè le nevi
obbligarono le sue soldatesche a cercar
quartiere. Ebbe inoltre cura di fortificare
di là dal Reno il castello di Trajano,
creduto oggidì quello di Cromburgo, distante
circa dieci miglia da Francoforte:
azioni tutte che empierono di spavento
gli Alamanni, avvezzi da gran tempo solamente
a vincere e a saccheggiare gli
altrui paesi. Perlochè più volte spedirono
inviati per dimandar pace, con ottener
in fine non più che una tregua di dieci
mesi. Andò poscia Giuliano a passare il
verno a Parigi, luogo, il cui nome comincia
ad udirsi solamente in questi tempi,
e che consisteva allora in un castello
posto nel recinto dell'isola della
Senna.
</p>
<hr />
</div>

<div class="chapter">
<p>
<span class="pagenum"><a id="Page_83"></a>[83]</span>
</p>

<h2 class="hidden"><a id="CCCLVIII"></a>CCCLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Liberio</span> papa 7.</td>
  </tr>
  <tr>
    <td><span class="smcap">Costanzo</span> imperadore 22.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Daziano</span> e <span class="smcap">Nerazio Cereale</span>.
</p>

<p>
Nel grado di prefetto di Roma continuò
<i>Memmio Vitrasio Orfito</i> anche per
quest'anno. Seguitò ancora l'imperador
Costanzo a trattenersi nella Pannonia,
ciò apparendo da varie sue leggi <span class="fnote">[Gothofred., Chron. Cod. Theodos.]</span> pubblicate
in Sirmio e Mursa, fallata essendo
la data di due, come fatte in
Milano. Trattenevasi egli in quelle parti,
perchè durava la guerra coi Quadi e
Sarmati. Costoro nel verno col favore
del ghiaccio fecero non poche scorrerie
nella Pannonia e Mesia superiore. Nello
stesso tempo i Giutunghi, popoli della
Alamagna, infestarono la Rezia; ma spedito
di poi contra di essi Barbazione <span class="fnote">[Ammian., lib. 17, cap. 6.]</span>,
gli riuscì per questa volta di dar loro
una rotta, cioè una buona lezione, per
portar più rispetto da lì innanzi alle terre
de' Romani. Ora l'Augusto Costanzo
sul principio di aprile <span class="fnote">[Idem, ibid., cap. 12.]</span>, ansioso di
vendicarsi delle insolenze de' medesimi
Barbari, dopo aver gittato un ponte sul
Danubio, passò colla sua armata ai lor
danni; ed essendosi eglino arrischiati ad
affrontarsi con lui, conobbero a loro
spese quanto ben fossero affilate le spade
romane. Questa lor perdita e il guasto
del loro paese li consigliò a spedire
ambasciatori per aver pace, con esibire
ancora di sottomettersi. Costanzo si contentò
di obbligarli solamente a rendere
i prigioni e a dar degli ostaggi, poscia se
ne tornò di nuovo nella Pannonia. E
perciocchè abbiam detto altrove, cioè
all'anno 334, che i Sarmati erano stati
cacciati dal proprio paese dai loro schiavi
appellati Limiganti, Costanzo, pregato di
volerli rimettere in casa, ne prese l'assunto,
e con essi portò la guerra addosso
<span class="pagenum"><a id="Page_84"></a>[84]</span>
a quella canaglia. Vennero in gran copia
i Limiganti a trovar l'imperadore, con
far vista di volersi sottomettere, ma con
disegno di fare un brutto scherzo ai Romani
se li trovavano poco guardinghi.
Per loro disgrazia i Romani vegliavano,
e al primo cenno che fecero coloro di dar
di piglio alle armi, li prevennero con tagliarli
tutti a pezzi, giacchè niun d'essi volle
dimandar la vita. Ora dappoichè ebbero
sofferto un fier sacco delle loro campagne,
nè potevano più resistere a quel
flagello, si ridussero i Limiganti a cedere
il paese agli antichi loro padroni, e a ritirarsi
in un più lontano <span class="fnote">[Aurel. Victor, de Caesarib.]</span>. Il che fatto,
Costanzo ebbe la gloria di dare per re
ai Sarmati un principe della lor nazione,
per nome <i>Zizais</i>, e di rimetterli in possesso
dei lor antichi beni, dopo ventiquattro
anni di esilio. Per questa felice
impresa a Costanzo fu dato il titolo di
<i>Sarmatico</i> dopo il suo ritorno a Sirmio,
nella qual città egli soggiornò poi nel
verno seguente. Ma non si dee omettere
un altro fatto spettante al medesimo Augusto <span class="fnote">[Ammian., lib. 16, cap. 9.]</span>.
Avea nell'anno precedente <i>Musoniano</i>,
prefetto del pretorio di Oriente,
mossa parola di pace con <i>Tansapore</i> general
de' Persiani, il quale veramente ne
scrisse al re <i>Sapore</i> suo padrone, ma
con termini che mostravano l'imperador
romano, se non bisognoso e supplicante,
almeno assai voglioso di pacificarsi con
lui <span class="fnote">[Idem, lib. 17, cap. 5.]</span>. Perchè Sapore si trovava alla
estremità del suo regno in guerra con
alcuni suoi nemici, le lettere tardarono
a giugnergli, o pure egli tardò a rispondere,
finchè ebbe terminati quegli affari.
Allora egli spedì per suo ambasciatore
a Costanzo Augusto uno de' suoi ministri,
per nome Narsete, con diversi regali,
e con una lettera riferita da Ammiano,
carica di que' bei titoli che tuttavia
usano i vani e superbi Turchi, ed altri
monarchi dell'Asia, cioè <i>re dei regi, parente
delle stelle, fratello del sole e della
<span class="pagenum"><a id="Page_85"></a>[85]</span>
luna</i>. Era essa lettera involta in bianca
tela di seta: rito anche oggidì praticato
nelle corti orientali; e con essa il re
persiano parlava alto, richiedendo la
restituzion d'immensi paesi stati una
volta della nazion persiana, riducendosi
nondimeno a contentarsi dell'Armenia
e Mesopotamia. Scrive Idazio <span class="fnote">[Idacius, in Fastis.]</span> che
questa ambasceria passò per Costantinopoli
nel dì 23 di febbraio dell'anno presente,
e si portò a Sirmio a trovar lo
imperadore. Anche Temistio <span class="fnote">[Temisthius, Orat. IV.]</span> la vide
prima passar per Antiochia. Costanzo,
senza voler entrare in negoziato alcuno,
rimandò l'ambasciatore con solamente
rispondere che sua intenzione era più
che mai di conservare interamente lo
imperio, e che darebbe mano alla pace,
purchè ne fossero onorevoli e non vergognose
le condizioni. Poscia anch'egli
inviò per suoi ambasciatori a Sapore
con lettere e regali tre scelte persone <span class="fnote">[Ammianus, lib. 17, cap. 5.]</span>,
cioè <i>Prospero</i> conte, <i>Spettato</i>, uno dei
suoi segretari, parente di Libanio, che
ne parla in varie sue lettere, ed <i>Eustazio</i>
filosofo, discepolo di Jamblico, di cui
parla Eunapio <span class="fnote">[Eunap., Vit. Sophist., cap. 3.]</span> con molta lode, o, per
dir meglio, con troppa adulazione. Nulla
di pace fu conchiuso, avvegnachè Costanzo
dopo qualche tempo spedisse altri
ambasciadori al Persiano: cioè <i>Lucilliano</i>
conte e <i>Valente</i>, che vedremo a suo
tempo ribello all'imperio; il perchè continuò
la rottura, nè andrà molto che
la vedremo passare in guerra viva. L'anno
fu questo, in cui <i>papa Liberio</i> ottenne
da Costanzo Augusto d'essere richiamato
dall'esilio, ma con pregiudizio del
suo onore, perchè si lasciò indurre alla
condannazione di sant'Atanasio, per non
condiscendere alla quale s'era esposto
in addietro con eroico coraggio a tanti
patimenti. Venne egli in quest'anno alla
corte di Costanzo, esistente in Sirmio;
<span class="pagenum"><a id="Page_86"></a>[86]</span>
e il padre Pagi <span class="fnote">[Pagius, Crit. Baron.]</span> pretende che solamente
nell'anno seguente egli ritornasse
a Roma, dove ripigliò il pontificato coll'esclusione
di <i>Felice</i> già posto sulla sedia
papale in luogo suo, e cacciato fuor
di Roma all'arrivo di Liberio: intorno a
che è da vedere la storia ecclesiastica.
Terribile avvenimento ancora dell'anno
presente fu il tremuoto che nel mese d'agosto
si fece sentire spaventosamente in
Oriente, ed è mentovato e compianto da
più scrittori <span class="fnote">[Idacius. Ammianus. Hieronym., in Chronico.
Socrates, Sozomenus et alii.]</span> di que' secoli. Nicomedia,
città della Bitinia, una delle più popolate
dell'imperio romano, che Diocleziano cotanto
amò ed abbellì, bramando di farne
un'altra Roma, in un momento fu rovesciata
a terra, con perir ivi, se Libanio <span class="fnote">[Liban., Orat. VIII.]</span>
non esagera di troppo quella gran calamità,
quasi tutti gli abitanti. Ammiano ci
lasciò un lagrimevol ritratto delle sue rovine.
Si stese quell'orrenda scossa della
terra per le contrade dell'Asia, del Ponte
e della Macedonia, con iscrivere Idazio,
che ben centocinquanta città ne provarono
gran danno.
</p>

<p>
Per conto di Giuliano Cesare, egli durante
il verno, dimorando in Parigi, attese
a regolar le imposte solite delle Gallie
con tale esattezza, che senza metterne
delle nuove, ricavò il danaro occorrente
per continuar la guerra in quest'anno <span class="fnote">[Ammianus, lib. 16, cap. 8.]</span>.
Le mire sue, giacchè durava la tregua
con gli Alamanni, tendevano contra dei
popoli Franchi, divisi in varie popolazioni
l'una indipendente dall'altra, e governata
da' suoi principi o re, de' quali non
sappiamo il nome. Venuto dunque il
tempo proprio, uscì in campagna, e rivolse
l'armi sue verso i Franchi Salii,
abitanti fra la Schelda e la Mosa, dove
ora è Breda ed Anversa. Arrivato a Tongres,
trovò ivi i deputati di quella gente
che erano inviati a Parigi, per parlare
con lui, ed ascoltò le lor preghiere di
<span class="pagenum"><a id="Page_87"></a>[87]</span>
lasciarli, come amici, nelle terre dove abitavano.
Con belle parole li licenziò, ed
entrato dipoi nel loro paese, obbligò quella
gente a rendersi. Passò di là contra
de' Franchi Camavi, i quali arrischiatisi
a far fronte, rimasero in una zuffa sconfitti,
e buona parte prigionieri. Di questi
popoli soggiogati non pochi ne arrolò, ed
accrebbe il suo esercito. Quindi avendo
trovati sulla ripa della Mosa tre forti
smantellati dai Barbari, immediatamente
ordinò che si rimettessero in piedi con
buone fortificazioni, e li fornì di viveri.
A questo fine, ed anche per sussidio dell'armata,
fece venir gran copia di grani
dalla Bretagna. Zosimo <span class="fnote">[Zosimus, lib. 3, cap. 5.]</span>, storico pagano,
che scrive delle maraviglie di queste
spedizioni del suo Giuliano, racconta
ch'egli a tal effetto fece fabbricare ottocento
piccioli legni; i quali poi, salendo
pel Reno (cosa non praticata in addietro
per l'opposizione o padronanza de' Barbari)
portarono la provvisione opportuna
all'esercito e alle fortezze di quel tratto.
Ma forse questo fatto appartiene all'anno
seguente. Dovette intanto spirar la tregua
con gli Alamanni, e perchè Giuliano
non volle aspettare <span class="fnote">[Ammianus, lib. 17, cap. 10.]</span> ch'essi tentassero
cosa alcuna contro il paese romano, e
conosceva il vantaggio di far la guerra
in casa de' nemici: gittato un ponte sul
Reno, passò nelle terre alamanniche coll'esercito
suo. Si disponeva a far gran
cose, se il suo generale Severo (non si sa
bene il perchè), dianzi sì ardito, non fosse
divenuto pauroso ed alieno da ogni
rischio di battaglia. Ciò non ostante, <i>Suomario</i>,
uno dei re alamanni, intimorito
per questa visita, venne in persona a dimandar
pace a Giuliano. L'ottenne con
patto di rendere tutti gli schiavi romani,
e di somministrar vettovaglie alle occorrenze.
Colle condizioni medesime accordò
Giuliano la pace ad <i>Ortario</i>, altro re o
principe dell'Alamagna. Fatto dipoi con
diligenza mirabile raccogliere il nome di
tutti i Romani già menati in ischiavitù da
<span class="pagenum"><a id="Page_88"></a>[88]</span>
que' Barbari, volle rigorosamente la restituzione
di chiunque non era mancato
di vita, e ne vide ritornare ben venti mila
alle lor case. Con tali imprese terminò
Giuliano la campagna dell'anno presente,
e poi condusse l'armata a' quartieri
d'inverno.
</p>
<hr />
</div>

<div class="chapter">
<h2 class="hidden"><a id="CCCLIX"></a>CCCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Liberio</span> papa 8.</td>
  </tr>
  <tr>
    <td><span class="smcap">Costanzo</span> imperadore 23.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Eusebio</span> e <span class="smcap">Flavio Hypazio</span>.
</p>

<p>
Erano questi consoli amendue fratelli
di Eusebia Augusta, moglie di Costanzo
imperadore, la quale non lasciò indietro
diligenza alcuna per esaltare i suoi parenti.
Sono amendue lodati da Ammiano <span class="fnote">[Ammianus, lib. 29.]</span>;
ma sotto Valente imperadore, benchè innocenti,
patirono delle gravi disgrazie.
<i>Memmio Vitrasio Orfito</i> si trova nel dì
25 di marzo di quest'anno tuttavia prefetto
di Roma <span class="fnote">[Gothof., Chron. Cod. Theod.]</span>. <i>Giunio Basso</i> gli succedette;
ma il rapì la morte nel dì 23
d'agosto <span class="fnote">[Baronius, ad an. 358.]</span>, dopo aver ricevuto il sacro
battesimo. In quella dignità, esercitata
per qualche tempo con titolo di viceprefetto
da <i>Artemio</i>, entrò dipoi <i>Tertullo</i>. Giacchè
Ammiano Marcellino <span class="fnote">[Ammianus, lib. 18, cap. 1.]</span> dà principio
a quest'anno con raccontar le imprese di
Giuliano Cesare, seguitandolo anch'io, dico
ch'egli, dopo avere nel tempo del verno
avuta gran cura di rimettere in piedi, e
fornire di vettovaglie varie città sul Reno,
già rovinate dai Barbari, uscì al consueto
tempo da' quartieri coll'esercito, disegnando
di passar di là dal Reno, e di far
guerra a quegli Alamanni che tuttavia
restavano nemici. Non volle gittar ponte
su quel fiume a Magonza, per non disgustar
Suomario re o principe amico, e negli
altri siti trovò le opposte ripe ben guardate
dalle milizie nemiche. Fatti nondimeno
una notte passar in barche tacitamente
<span class="pagenum"><a id="Page_89"></a>[89]</span>
trecento de' più valorosi suoi soldati, questi
presero posto di là dal fiume, misero
in fuga quelle guardie, e diedero campo
all'armata romana di formare il ponte,
e di passare il Reno: il che fatto, si stesero
i saccheggi per tutte quelle parti. <i>Macriano</i>
ed <i>Ariobaudo</i>, re o principi d'esso paese,
altro scampo non ebbero che di umiliarsi,
ed ottenuta licenza si presentarono
supplichevoli a Giuliano. Venne ancora
a trovarlo <i>Vadomario</i>, padrone del paese,
dove oggidì è Spira, il quale già vedemmo
divenuto amico dei Romani, ma per
aver insolentemente voluto da Giuliano
il figlio suo <span class="fnote">[Eunap., in Excerpt. de Legat. Tom. I
Hist. Byz.]</span> lasciato per ostaggio, senza
neppure restituire i prigioni promessi,
era caduto in disgrazia di lui. Fu con cortesia
accolto, e si può credere che soddisfacesse
agli obblighi suoi. Ma non impetrò
già perdono per altri principi di
quelle contrade, come per Urio, Ursicino
e Vestralpo, esigendo Giuliano che essi
o venissero, o mandassero ambasciatori
con plenipotenze. In fatti costoro, dopo
d'aver tollerato il guasto del loro paese,
spedirono deputati, a' quali fu conceduta
la pace, con obbligo di rendere i prigioni.
Non altro di più si sa di questa terza
campagna di Giuliano, il quale poi si ridusse
alle stanze del verno.
</p>

<p>
Soggiornava tuttavia ne' primi mesi
di quest'anno in Sirmio di Pannonia
l'Augusto Costanzo, quando gli fu portata
una lettera <span class="fnote">[Ammianus, lib. 18, cap. 3.]</span> pazzamente scritta a
<i>Barbazione</i>, generale della fanteria, da
sua moglie, la quale perchè uno sciame
d'api si era fermato ed annidato in sua
casa, secondo la folle credenza degli auguri
d'allora, figurò che il marito, dopo
la morte di Costanzo, diverrebbe imperadore,
raccomandandosi perciò che non
abbandonasse lei per isposare <i>Eusebia
Augusta</i>. Bastò questo perchè Costanzo
facesse levar la vita ad amendue, e fossero
tormentate varie persone innocenti,
come complici del fatto. Ed ecco i perniciosi
<span class="pagenum"><a id="Page_90"></a>[90]</span>
effetti dei superstiziosi cacciatori dell'avvenire.
In quei medesimi tempi <span class="fnote">[Ammianus, lib. 18, cap. 11.]</span>
giunse avviso alla corte augusta che i
Limiganti, cacciati nell'anno precedente
dalla Sarmazia, partendosi dal paese, dove
già si ritirarono, si accostavano al Danubio,
parendo disposti a passarlo coll'occasione
del ghiaccio. Costanzo sul
principio della primavera per tal novità
andò ad accamparsi colle truppe lungo
quel fiume, nella Valeria, provincia
della Pannonia, e mandò per sapere che
pensiero bolliva in capo a que' Barbari.
La risposta fu, che troppo scomodo trovavano
il paese dove s'erano rifugiati,
pregando perciò l'imperadore di voler
prenderli per sudditi, con dar loro qualche
sito nell'imperio, e di permettere che
venissero ai di lui piedi. Piacque e Costanzo
la lor proposizione e li ricevette
ad Aciminco, creduto oggidì un borgo vicino
a Petervaradino. Era egli salito sopra
un luogo eminente per ascoltar le
loro preghiere, le quali poco corrispondevano
all'aria dei loro volti e alla positura
rigida delle lor teste; e mentre si
preparava per parlare ad essi, ecco un
loro capo gridar <i>marha, marha</i>, segno
di battaglia fra loro. Ebbe la fortuna Costanzo
di salvarsi, posto a cavallo da alcuno
dei suoi cortigiani. Fecero a tutta
prima le guardie colle lor vite argine al
furor di que' perfidi, da quali fu presa la
sedia imperiale coll'aureo cuscino. Intanto
l'armata romana, dato di piglio alle
armi, furiosamente volò contra de' Barbari,
e a niun d'essi lasciò la vita. S'effettuarono,
poi in quest'anno le minacce
di <i>Sapore</i> re della Persia contra de' Romani <span class="fnote">[Idem, ibid., cap. 5.]</span>,
avendolo spezialmente confermato
a questa guerra un Antonino, già
mercatante ricchissimo della Mesopotamia,
ma poscia fallito, che si ricoverò nella
Persia, e ben accolto alla corte di Sapore,
gli diede un minuto ragguaglio delle
fortezze e guarnigioni, in una parola, di
<span class="pagenum"><a id="Page_91"></a>[91]</span>
tutte le forze e debolezze dell'imperio romano.
Fatto dunque un potente armamento,
si mise alla testa d'un esercito,
composto almeno di centomila combattenti,
assistito anche dai re d'Albania e
de' Chioniti. A tale avviso la corte dell'imperador
Costanzo gran bisbiglio fece;
e gli eunuchi, che vi comandavano le feste,
seppero far richiamare dalla Soria
<i>Ursicino</i>, uffiziale di gran valore e sperienza
nella guerra, per dare il comando dell'armi
d'Oriente a <i>Sabiniano</i>, uomo vecchio
e poltrone di prima riga, ma ricco.
Fu poi rimandato indietro Ursicino, con
titolo bensì di generale della fanteria, ma
con restare la principal autorità del comando
nel suddetto Sabiniano. Passato
il Tigri, entrò il re persiano nella Mesopotamia,
e per consiglio del traditore
Antonino pensava di tirar diritto all'Eufrate,
e passando in Soria, di dare il sacco
a quel ricco paese, con isperanza ancora
d'impadronirsene. Ursicino ai primi
movimenti del re nemico mandò ordine
per la Mesopotamia, che i popoli si
ritirassero ne' luoghi forti coi lor viveri, e
che si desse il fuoco alle biade già mature,
per levare ogni sussistenza all'armata
persiana. Fece parimente fortificar
le ripe dell'Eufrate, e guernirle d'armati:
provvisioni che fecero mutar disegno a
Sapore, e determinarlo a portarsi all'assedio
della città d'Amida. Ammiano Marcellino,
che diffusamente racconta questi
fatti, vi si trovò in persona, e suo malgrado
si vide chiuso in quella città. Grande
fu la difesa di Amida fatta da quella
guarnigione; pure dopo due mesi e mezzo
d'ostinato assedio, in essa entrarono
per forza i Persiani. Furono impiccati i
principali degli uffiziali romani, e gli
abitanti condotti tutti in ischiavitù, a
riserva di chi potè salvarsi con la fuga,
come fortunatamente riuscì ancora al
suddetto Ammiano. Costò nondimeno
ben caro al re persiano un tale acquisto,
perchè vi restarono morti circa trentamila
de' suoi; la qual perdita unita alla
stagione avanzata indusse Sapore a ritirarsi
<span class="pagenum"><a id="Page_92"></a>[92]</span>
a' quartieri del verno nel regno suo.
Nulla fece Sabiniano, il generale primario,
per soccorrere Amida, ed Ursicino non
avendo mai potuto ottenere alcun braccio
da lui, fu costretto a veder cadere
quella città senza maniera di soccorrerla.
Se n'andò egli poscia alla corte dell'Augusto
Costanzo, dove se gli formò
addosso un gran processo per quella perdita.
Finì poi la faccenda, che Ursicino
ebbe per grazia il potersi ritirare a casa
sua, con essere poi dato il posto di generale
della fanteria ad un <i>Agilone</i> di nazion
germanica <span class="fnote">[Ammianus, lib. 19, cap. 11.]</span>. A cagione di tali disgrazie,
Costanzo dalla Mesia passò a Costantinopoli,
per accudir più da vicino
alle piaghe dell'Oriente, e per reclutare
le sue milizie, ben persuaso che il Persiano
continuerebbe con più vigore la
guerra nell'anno vegnente. Per attestato
del suddetto Ammiano, inviò egli nel
presente, Paolo, suo segretario e principal
ministro della sua crudeltà, a Scitopoli
nella Palestina, a fare una rigorosa inquisizione
di chi, tanto nella Soria che
nell'Egitto, avesse consultati gli oracoli
de' pagani, o commesse altre superstizioni
ed augurii per indagar l'avvenire. Moltissimi,
ed anche de' primarii, processati
per questo, a diritto o torto vi perderono
la vita o ne' tormenti o per mano del boja;
ed altri con pene pecuniare o coll'esilio
schivarono la morte. Per colpa anche <span class="fnote">[Labbe, Concil. General. Baronius, Annal.
Eccl.]</span>
del medesimo Costanzo il numeroso
consilio di vescovi, tenuto in questo
anno a Rimini, dopo aver condannati
gli errori d'Ario, e confermata la dottrina
de' Padri Niceni, andò a terminare in un
lagrimevol conciliabolo, con trionfar ivi
la fazione e prepotenza degli Ariani: conciliabolo
che fu poi detestato da tutta la
Chiesa di Dio.
</p>
<hr />
</div>

<div class="chapter">
<p>
<span class="pagenum"><a id="Page_93"></a>[93]</span>
</p>

<h2 class="hidden"><a id="CCCLX"></a>CCCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLX</span>. Indizione <span class="scp">III</span>.</td>
  </tr>
  <tr>
    <td><span class="smcap">Liberio</span> papa 9.</td>
  </tr>
  <tr>
    <td><span class="smcap">Costanzo</span> imperadore 24.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Costanzo Augusto</span> per la decima volta, e <span class="smcap">Flavio Claudio Giuliano Cesare</span> per
la terza.
</p>

<p>
Prefetto di Roma in parte di questo
anno continuò ad essere <i>Tertullo</i>, di
professione pagano, che nell'anno precedente
corse pericolo della vita in una
sedizion del popolo affamato, perchè i
venti contrarii non lasciavano venir le
navi solite a portare i grani. L'anno
presente fu quello in cui si sconciò fieramente
la competente armonia, durata
fin qui tra l'imperadore Costanzo e Giuliano
Cesare, tuttochè anche in addietro,
per testimonianza d'Ammiano <span class="fnote">[Ammianus, lib. 17, cap. 11.]</span>, nella
corte d'esso Costanzo abbondassero
coloro che screditavano a tutto potere
Giuliano, e mettevano in ridicolo ogni
azione di lui, non mai nominandolo se
non con parole di disprezzo. Avea esso
Giuliano passato il verno in Parigi <span class="fnote">[Idem, lib. 15, cap. 1.]</span>,
quando gli giunse l'avviso che gli Scotti
e Pitti, popoli barbari della Bretagna,
facevano delle scorrerie nelle provincie
romane di quella grand'isola. Spedì egli
colà con un corpo di soldatesche <i>Lupicino</i>
generale, uomo valoroso, ma crudele
ed avaro, e così borioso, che Giuliano
ebbe ben cara questa occasione di
allontanarselo dai fianchi. Partì costui
sul fine del verno da Bologna di Picardia,
ed arrivò felicemente a Londra. Altro
di più non sappiamo della sua spedizione.
Ma eccoti arrivar nelle Gallie
<i>Decenzio</i>, uno de' segretarii di Costanzo,
con lettere ed ordini indirizzati a <i>Lupicino</i>
(era questi andato già in Bretagna)
e a <i>Gintonio</i> primo scudiere <span class="fnote">[Julian., Epist. ad Atheniens.]</span> di condurre
in Levante gli Eruli, i Batavi, i
Petulanti ed i Celti, con trecento altri
<span class="pagenum"><a id="Page_94"></a>[94]</span>
scelti dalle truppe di Giuliano. Era fatta
istanza di tal gente pel bisogno pressante
della guerra persiana; ma credesi che
vi entrasse ancora un'invidia segretamente
portata da esso Augusto al plauso
e buon concetto che s'andava Giuliano
acquistando coll'armi nelle Gallie.
Intanto ad esso Giuliano unicamente fu
scritto di eseguir certi ordini dati a Lupicino.
Noi qui non abbiamo se non
istorici pagani <span class="fnote">[Zosimus, lib. 3, cap. 10. Libanius, Orat. X.
Ammianus, lib. 20, cap. 4.]</span> che parlano di questo
fatto, e può dubitarsi della lor fede. A
udir costoro, procedette onoratamente
Giuliano in tal congiuntura, col mostrarsi
prontissimo all'ubbidienza, ancorchè
sommamente se ne affliggesse, perchè
così veniva a restare spogliato del miglior
nerbo della sua armata, per modo
che non solamente niuna impresa poteva
egli più tentare, ma restavano anche
le Gallie esposte alla violenza de' Barbari
transrenani. Rappresentò ben egli a
Decenzio il pericolo del paese, e la difficoltà
di menar in Oriente que' soldati
che s'erano arrolati, o pure come ausilarii
militavano con patto di non passar
le Alpi; ma Decenzio non aveva autorità
di mutar gli ordini imperiali; e però
scelti i migliori soldati, senza risparmiare
nè pur le guardie del medesimo Giuliano,
intimò a tutti la marcia. Giuliano <span class="fnote">[Julian., Epist. ad Atheniens.]</span>
anch'egli volle che abbandonassero
i quartieri, e fossero lesti al viaggio.
Ma si cominciarono ad udir pianti, grida
e querele di quella gente; si sparsero
biglietti pieni di lamenti contra di Costanzo
e in favor di Giuliano, quasichè
si volesse condurli alla morte, facendoli
pattare a sì rimoti paesi. Giuliano, per
facilitar la loro andata, ordinò che potessero
condur seco le loro famiglie, nè
volea che transitassero per Parigi, dove
egli dimorava, affinchè non succedesse
sconcerto alcuno. Ma Decenzio fu di altro
parere. Vennero a Parigi, e quanto
quel popolo gli scongiurava di non andare,
<span class="pagenum"><a id="Page_95"></a>[95]</span>
affinchè il paese non rimanesse
esposto alla crudeltà dei Barbari, altrettanto
i soldati mostravano desiderio di
restarvi. Tenne Giuliano alla sua tavola
i più cospicui uffiziali, usando con loro
ogni cortesia, e facendo ad essi ogni più
larga esibizione, in guisa tale che tra
queste dolci parole e l'abborrimento a
lasciar quel paese, se ne ritornarono
tutti molto pensosi ed afflitti al loro
quartiere.
</p>

<p>
Ma non terminò la giornata, che i
soldati già commossi dai biglietti, si ammutinarono,
e, prese l'armi, andarono ad
assediar il palazzo dove era Giuliano, e
con alte grida cominciarono a proclamarlo
<i>imperadore Augusto</i>, e che voleano
vederlo <span class="fnote">[Zosim. l. 3, c. 11. Julian., Epist. ad Athen.
Ammianus, lib. 20, cap. 4. Libanius, Orat. XII.]</span>. Fece Giuliano serrar le porte,
e i soldati costanti stettero ivi sino
alla mattina seguente, in cui rotte le
porte, l'obbligarono ad uscirne, ed allora
rinforzarono le acclamazioni, dichiarandolo
Augusto. Mostrò Giuliano
colle parole e coi fatti quanta resistenza
potè; ma perchè i soldati minacciarono
di torgli la vita se non si rendeva, forzato
fu in fine di acconsentire. Allora
posto sopra uno scudo, fu alzato da
terra, e fatto vedere ad ognuno. Occorreva
un diadema per coronarlo, ed egli
protestò di non averne. Si pensò a prendere
una fascia giojellata della toletta
della moglie; ma non parve buon augurio
il ricorrere ad un ornamento donnesco.
Fu proposto di pigliare una redine
ricamata di cavallo, acciocchè servisse
almeno all'apparenza; ma stimò
la cosa vergognosa; finchè un uffizial
moro, cavatasi di dosso una collana
d'oro giojellata, l'esibì, e con questa
applicatagli al capo comparve in certa
maniera coronato. Il che fatto, egli promise
ai soldati cinque nummi d'oro e
una libbra d'argento per testa. Nella
lettera scritta agli Ateniesi, Giuliano
protesta e giura per tutti gli dii (a molti
pagani dovea costar poco un tal giuramento)
<span class="pagenum"><a id="Page_96"></a>[96]</span>
ch'egli nulla sapeva della risoluzion
presa dai soldati, e nulla operò
per indurli a tale atto, e ch'egli fece
quanto fu in sua mano per sottrarsi
alla lor volontà; ma che dopo aver acconsentito,
benchè per forza, non era
più sicura la sua vita, se avesse voluto
retrocedere. Ne creda il lettore quel che
vuole. Ammiano scrive <span class="fnote">[Ammianus, lib. 20, cap. 5.]</span> che nella
notte precedente, mentre Giuliano ondeggiava,
invocando i suoi dii, per sapere
se dovea cedere al voler dei soldati, gli
comparve un'ombra, qual si dipingeva
il genio del popolo romano, che gli disse
d'essere più volte venuto alla sua porta
per entrare, e far lui salire in alto; ma
che se fosse rigettato anche questa volta,
se ne partirebbe ben mal contento; avvisandolo
nondimeno che non istarebbe
gran tempo con esso lui. Comunque sia
di questa o inventata o pazzamente creduta
fantastica visione, ci assicura Eunapio <span class="fnote">[Eunap., Vit. Sophist., cap. 5.]</span>
che Giuliano in quella stessa
notte, avendo seco un pontefice gentile,
ch'egli segretamente avea fatto venir
dalla Grecia, fece con lui certe cose,
delle quali eglino soli ebbero conoscenza,
potendosi non senza fondamento
sospettare che fossero sacrifizii, o incantamenti
di magia, per cercar l'avvenire,
de' quali è certo che si dilettò forte
l'empio ed ingannato Giuliano. Ritiratosi
poi egli nel palazzo, parve pieno di
inquietudine e malinconia; e perchè corse
nel giorno seguente voce ch'egli era
stato ucciso (scrivendo in fatti Libanio <span class="fnote">[Liban., Orat. XII.]</span>,
essere stato guadagnato un eunuco,
suo aiutante o mastro di camera,
per fare il colpo), i soldati volarono al
palazzo, e vollero vederlo, con far susseguentemente
istanza che fossero uccisi
gli amici di Costanzo, i quali s'erano
opposti alla di lui promozione. Ma Giuliano
protestò che nol sofferirebbe giammai,
e donò anche la vita all'eunuco
suddetto. Perchè ad una parte di quelle
<span class="pagenum"><a id="Page_97"></a>[97]</span>
milizie che già erano partite arrivò
dietro la nuova dell'esaltazione di Giuliano,
se ne ritornarono anch'esse a
Parigi, dove esso novello Augusto, raunata
tutta l'armata, fece un'arringa, lodando
il lor coraggio, e protestando che
non darebbe mai le cariche alle raccomandazioni,
ma solamente al merito: il
che piacque di molto a chi l'ascoltò.
</p>

<p>
E tale fu la maniera con cui Giuliano
salì alla dignità imperiale, verisimilmente
nel marzo od aprile di questo
anno. Certamente gli storici gentili <span class="fnote">[Liban. Ammian. Zosimus.]</span>,
partigiani spasimati di questo apostata
imperadore, cel rappresentano portato
per forza al trono, e senza sua precedente
brama o contezza. Ma gli scrittori
cristiani <span class="fnote">[Gregorius Nazianzen., Orat. II. Philostorgius,
lib. 4, cap. 5. Theodoret., in Histor. Eccl. Sozom.,
in Hist. Eccl. Zonaras, in Annal.]</span> furono d'opinion diversa,
e condannarono la di lui ribellione ed
ingratitudine verso Costanzo, sospettandola
o credendola figliuola della di lui
ambizione. Ora, dappoichè Decenzio
ebbe veduta questa scena, non tardò a
ritornarsene alla corte di Costanzo.
<i>Fiorenzo</i> prefetto del pretorio delle Gallie,
che s'era ritirato apposta a Vienna,
perchè prevedeva dei torbidi, anch'egli
s'affrettò ad uscir dalle Gallie. Ebbe
Giuliano tanta moderazione, che gli
mandò dietro tutta la sua famiglia, con
provvederla ancora del comodo delle
poste. Vi restava il solo <i>Lupicino</i>, creduto
capace d'imbrogliar le carte. Ma
Giuliano, assai accorto, spedì un uffiziale
a Bologna di Picardia, affinchè non
passasse persona in Bretagna a portargli
le nuove; ed intanto con sue premurose
lettere il chiamò di là, e, ritornato
che fu, il ritenne prigione. Non
tardò poscia a spedire <i>Euterio</i> suo maggiordomo,
e <i>Pentado</i> mastro degli uffizii,
all'Augusto Costanzo con lettera, in cui
rappresentava la violenza a lui fatta,
pregandolo di consentirvi, e promettendo
d'ubbidire come prima agli ordini
<span class="pagenum"><a id="Page_98"></a>[98]</span>
suoi, d'inviargli alcune milizie, di accettar
dalle sue mani un prefetto del
pretorio, con riserbarsi l'elezione degli
altri uffiziali. Leggesi questa lettera presso
Ammiano <span class="fnote">[Ammian., lib. 20, cap. 8.]</span>. Fece anche scriverne
un'altra dall'armata di tenor poco diverso <span class="fnote">[Julian., Epist. ad Athen.]</span>.
Il bello fu che agli ambasciatori
suoi, se non falla Ammiano, diede
un'altra segreta lettera, indirizzata al
medesimo Costanzo, piena di sentimenti
ingiuriosi e mordaci, che lo stesso storico
confessa indecenti, e tali da non essere
rivelati al pubblico. Zonara <span class="fnote">[Zonar., in Annal.]</span> veramente
rapporta più tardi, cioè dappoichè
seguì aperta rottura fra Costanzo
e lui, questa lettera; ma Ammiano ha il
vantaggio sopra di lui d'essere scrittore
contemporaneo ed adoratore dello stesso
Giuliano. Andarono gli ambasciatori,
passando con difficoltà, e con assai ritardi
per l'Italia e per l'Illirico; e finalmente
arrivati in Asia, trovarono l'imperadore
Costanzo in Cesarea di Cappadocia.
Era già stato prevenuto l'arrivo
loro da Decenzio, Fiorenzo ed altri
fuggiti dalle Gallie. Costanzo ammise
quei legati all'udienza, si mostrò alterato
stranamente contra di Giuliano, nè
più li volle ascoltare. Tuttavia, contenendo
la collera sua, e consigliato dai
savii, fece sapere colla spedizione di
<i>Leonas</i> questore a Giuliano di non poter
approvare il fatto, e che s'egli voleva
provvedere alla salute propria e dei
suoi amici, si contentasse del titolo di
<i>Cesare</i>, e di ricevere gli uffiziali che gli
verrebbero spediti, cioè <i>Nebridio</i> eletto
prefetto del pretorio delle Gallie, e <i>Felice</i>
mastro degli uffizii. Arrivato Leonas a
Parigi, fu ben accolto <span class="fnote">[Liban., Orat. XII.]</span>, ed esposti gli
ordini di Costanzo, Giuliano si mostrò
pronto ad ubbidire, purchè l'esercito
v'acconsentisse <span class="fnote">[Zonar., in Annalib.]</span>. Leonas non volle
rimessa la decision dell'affare a tante
<span class="pagenum"><a id="Page_99"></a>[99]</span>
teste, per paura d'essere tagliato a pezzi.
Accettò bensì Giuliano per uffiziale
Nebridio, ma rifiutò tutti gli altri, con
rimandar poscia Leonas a Costanzo, e
dargli, secondo Zonara, la lettera suddetta
ben fornita di querele ed ingiurie
contro il medesimo Augusto. Andarono
poi innanzi e indietro altre ambascerie,
ma senza che alcun dei due retrocedesse
un passo: con che rotta affatto restò
fra di loro l'armonia, e crebbe l'odio e
lo spirito della vendetta.
</p>

<p>
Sì preso dalla rabbia per questo
tradimento del beneficato Giuliano si
trovò l'Augusto Costanzo, che pose infino
in consulta, s'egli dovesse lasciar
la guerra strepitosa de' Persiani per
volgere l'armi contra del cugino. La
vinse il parere de' saggi, che gli consigliarono
di continuar la dimora in Oriente:
altrimenti non la sola Mesopotamia,
ma anche la Soria correvano rischio di
cader nelle mani del re Sapore. Esso re
appunto, venuta la stagione del guerreggiare,
uscì in campagna nell'anno presente
ancora con grandi forze <span class="fnote">[Ammian., lib. 20, cap. 6.]</span>. Caddero
i primi suoi fulmini sopra la città
di Singara nella Mesopotamia, la quale
fece per qualche dì gagliarda difesa; ma
soccombendo essa in fine alla nemica
potenza, furono tutti i suoi abitanti col
presidio condotti in una misera schiavitù,
e la città restò smantellata. Di là Sapore
passò addosso alla città di Bezabde,
appellata anche Fenice, città forte alle
rive del fiume Tigri, custodita da tre
legioni romane. Dopo alcuni giorni d'assedio
il vescovo della città si portò al
campo persiano per procurar la liberazione
o la salute del suo popolo. Parlò
ai venti, e la città da lì a qualche tempo
fu presa a forza d'armi. Chi de' cittadini
scappò al furor delle sciable, andò a
penare schiavo nelle contrade persiane.
Con questa felicità camminavano gli affari
di Sapore: ed ancorchè l'imperadore
Costanzo, dimorante in Costantinopoli,
udisse tanti suoi progressi, sembrava
<span class="pagenum"><a id="Page_100"></a>[100]</span>
più applicato a rovinar la Chiesa cattolica,
che a difendere i proprii Stati.
Quando Dio volle, passò pur egli in Asia,
e giunse a Cesarea di Cappadocia,
dove poco fa dicemmo che gli capitarono
le disgustose nuove della ribellione
di Giuliano. Fece maneggi per tener
saldo nella fedeltà verso l'imperio <i>Arsace</i>
re dell'Armenia, il qual veramente con
tutte le minaccie di Sapore corrispose
alle speranze de' Romani. Passò dipoi
Costanzo a Melitene, città della picciola
Armenia, per unir ivi tutta la sua armata,
e questa non fu all'ordine che dopo
l'equinozio dell'autunno. Se un così
timido e negligente generale d'armi fosse
capace di grandi imprese, e di far
paura ai Persiani, ognun sel vede. Marciò
egli alla perfine, e, passando per
Amida, non potè mirarne le rovine senza
un tributo di lagrime. Si credette di
poter ricuperare Bezabde, e l'assediò;
ma sopravvenendo le pioggie e la cattiva
stagione, fu costretto a levare il campo,
e a ritirarsi coll'esercito ad Antiochia,
dove si fermò per tutto il verno. In questo
mentre <span class="fnote">[Ammianus, lib. 20, cap. 10.]</span> il novello imperador Giuliano,
a fin di tenere in esercizio le sue
truppe, passò all'improvviso il Reno,
per quanto si crede, verso Cleves, e
diede addosso ai Franchi cognominati
Attuarii, che avevano in altri tempi colle
loro scorrerie inquietata la vicina
Gallia. Durò poca fatica a vincerli. Perchè
umilmente chiesero pace, loro la
diede; e poi, dopo aver visitate sin verso
Basilea le fortezze poste sulla riva del
Reno, per Besanzone passò a svernare
in Vienna del Delfinato. Morì circa questi
tempi <i>Flavia Giulia Elena Augusta</i>
sua moglie, e sorella dell'imperador
Costanzo <span class="fnote">[Goltzius Tristanus.]</span>: chi disse di parto, chi
perchè cacciata dal palazzo <span class="fnote">[Ammianus, lib. 21, cap. 1. Zonar., in Annalib.]</span>: e non
mancò chi parlò di veleno, come s'ha,
per attestato del Valesio, da una orazion
<span class="pagenum"><a id="Page_101"></a>[101]</span>
manuscritta di Libanio. Fioriva in
questi tempi l'insigne vescovo di Poitiers
nelle Gallie sant'<i>Ilario</i>, che per la religion
cattolica tanto soffrì e tanto scrisse.
</p>
<hr />
</div>

<div class="chapter">
<h2 class="hidden"><a id="CCCLXI"></a>CCCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Liberio</span> papa 10.</td>
  </tr>
  <tr>
    <td><span class="smcap">Giuliano</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Tauro</span> e <span class="smcap">Flavio Fiorenzo</span>.
</p>

<p>
Il secondo console, cioè <i>Fiorenzo</i>,
quel medesimo è che vedemmo prefetto
del pretorio delle Gallie, e fuggito di là
dopo la ribellion di Giuliano, da cui
poscia fu condannato a morte; ma egli
si nascose, tanto che venissero tempi
migliori. <i>Tauro</i> era anche prefetto del
pretorio d'Italia, e, per ben servire a
Costanzo, aveva oppresso i cattolici nel
concilio di Rimini. Permise Iddio che
anch'egli fosse dipoi condannato all'esilio
da Giuliano, tuttochè nulla avesse
operato contra di lui. <i>Tertullo</i> in questo
anno ancora si truova prefetto di Roma.
In luogo suo fu poi creato Massimo,
dappoichè Giuliano divenne padron di
tutto. Passò esso Giuliano Augusto, siccome
già accennai, il verno in Vienna <span class="fnote">[Ammianus, lib. 21, cap. 3.]</span>,
dove sul principio di marzo gli giunse
avviso che gli Alamanni sudditi del re o
principe Vadomario verso Basilea aveano
fatto delle scorrerie nel paese romano
della Rezia. Spedì egli Libinone conte
con una brigata di soldati per mettere
al dovere que' Barbari; ma essi misero
lui a morte, avendo egli disordinatamente
voluto venir alle mani con loro. Fama
corse che <i>Vadomario</i>, uomo furbo, trattando
con Giuliano, gli dava i titoli
d'Augusto e di dio <span class="fnote">[Liban., Orat. V et XII. Julian., Epist. ad
Atheniens.]</span>; menava poi
segreti trattati con Costanzo imperadore,
e da lui avea ricevuti ordini d'infestare
il medesimo Giuliano; dicendosi
di più ch'erano state intercette lettere
comprovanti tal fatto. Vero o falso che
<span class="pagenum"><a id="Page_102"></a>[102]</span>
ciò fosse, Giuliano se ne prevalse per
uno de' suoi pretesti di far guerra a
Costanzo. Intanto diede commissione a
<i>Filagrio</i> suo segretario, che poi fu conte
d'Oriente, di attrappolar, se poteva,
Vadomario, con cui continuava l'apparenza
della pace; ed in fatti gli riuscì di
farlo prigione in un convito. Altro male
non gli avvenne, se non che Giuliano il
relegò nelle Spagne, di dove uscito nei
tempi susseguenti, fu creato duca della
Fenicia. Passò poi lo stesso Giuliano di
là dal Reno per gastigar coloro che
aveano ucciso Libinone; ma non ebbe
molto a faticare, perchè tutti dimandarono
pace, o pure la confermarono, con
che restarono quiete quelle contrade.
Ma questi non erano i gran pensieri di
Giuliano. Giacchè durava la nimicizia
insorta fra lui e Costanzo, andava egli
da gran tempo ruminando qual partito
convenisse prendere, cioè di venire a
guerra aperta, o pur d'intavolare qualche
accordo con lui anche con proprio
svantaggio. Ma perchè conosceva non
essere Costanzo principe da potersi fidare
della di lui parola, antepose la
risoluzion di passare all'armi contra di
lui. E tanto più si animò a questa impresa,
perchè, essendo egli perduto nell'arte
d'indovinare <span class="fnote">[Ammianus, lib. 20, cap. 1. Liban., Orat. XII.]</span> o per augurii o
per negromanzia, s'immaginò che Costanzo
avesse da mancar di vita in questo
anno, e nel mese di novembre. San
Gregorio Nazianzeno scrive <span class="fnote">[Gregor. Nazianzen., Orat. III.]</span>, non
essere da stupire s'egli previde la morte
d'esso imperadore, perchè avea guadagnato
uno dei di lui cortigiani per avvelenarlo;
e per questa fidanza s'incamminò
dipoi coll'armi verso Levante.
Osservò ancora Sozomeno <span class="fnote">[Sozom., lib. 5 Hist., cap. 1.]</span> la follia
di Giuliano in prestar fede ai suoi auguri
e indovini, perchè egli non previde
punto la propria morte, nè il funesto
fine della sua impresa contro i Persiani.
Ammiano il vuole scusar su questo, con
<span class="pagenum"><a id="Page_103"></a>[103]</span>
dire ch'egli riguardava, non come cose
certe, ma solamente come conghietture
le predizioni de' suoi indovini: scusa familiare
ad altri che s'immergono nell'arte
empia e vanissima di voler conoscere
l'avvenire.
</p>

<p>
La risoluzion presa da Giuliano di
sguainar la spada contra di Costanzo
imperadore ognun può scorgere quanta
occasion desse a tutti i saggi di mormorare
di lui, trattandosi di volgere l'armi
contra di un cugino che l'avea colmato
di benefizii, valendosi dell'autorità a lui
conferita per ispogliare ed abbattere il
medesimo suo benefattore. Cresceva anche
l'iniquità ed ingratitudine sua, perchè
Costanzo non si movea punto contra
di lui, e trovavasi allora in angustie
per la svantaggiosa guerra che avea coi
Persiani. Si studiò lo stesso Giuliano di
parare questa odiosità con varie scuse
e pretesti, essendosi spezialmente studiato
di giustificar la sua condotta presso
le città della Grecia, come apparisce
dalla lunga sua lettera, o sia dal manifesto
scritto agli Ateniesi <span class="fnote">[Julian., Epistol. ad Atheniens.]</span>, che si legge
stampata. Il bello è ch'egli pretendeva
di essere stato o consigliato o pure
obbligato dai suoi dii a ribellarsi; e
Zosimo scrive <span class="fnote">[Zosimus, lib. 3, cap. 9.]</span> che una deità, apparendogli
in sogno, l'animò all'impresa,
senza badare ch'egli covava in cuore un
interno iniquo dio, cioè l'ambizione, da
cui era più che da altro spronato a
tanta sconoscenza verso chi l'avea tanto
beneficato. Anche i suoi soldati e
partigiani dicevano promesso a lui da
essi dii un felice successo: il che quanto
si verificasse, si vedrà a suo tempo. Intanto
fece egli quanti preparamenti mai
seppe di gente e danaro per marciare
verso l'Oriente. L'amore, ch'egli s'era
guadagnato fra i popoli delle Gallie, indusse
molti ad offerirgli spontaneamente
ori ed argenti per isperanza di ricavarne
buon frutto a suo tempo; nè si trovò
più difficoltà ne' soldati per uscir dalle
<span class="pagenum"><a id="Page_104"></a>[104]</span>
Gallie, e passar l'Alpi, facendo egli credere
alla sua armata di non cercar altro
per ora che d'impossessarsi dell'Illirico
sino alla Dacia novella, per prendere
poi altre misure o di accordo o di guerra.
<i>Nebridio</i>, mandato già per prefetto
del pretorio nelle Gallie da Costanzo, il
solo fu <span class="fnote">[Ammianus, lib. 21, cap. 5.]</span> che protestò di non poter impegnarsi
contra dello stesso Costanzo
Augusto, e corse rischio d'essere messo
in brani dai soldati, se Giuliano non
l'avesse coperto col suo manto, e datagli
poi licenza di ritirarsi in Toscana.
Da Libanio <span class="fnote">[Liban., Orat. XII.]</span> vien chiamato esso Nebridio
un mezzo uomo. Se vuol dire per
avventura un codardo, da quando in
qua merita nome di codardo la fedeltà
verso il principe suo? Se non si trattasse
di un nobile romano, si crederebbe
che egli parlasse di un eunuco. Fece
Giuliano una promozion d'uffiziali,
creando generale della sua cavalleria
<i>Nevitta</i>, <i>Dagalaifo</i> capitan delle guardie,
<i>Mamertino</i> tesoriere, quello stesso che
poi compose il panegirico di Giuliano, e
distribuendo ad altri varie cariche militari
e civili. Lasciò <i>Sallustio</i> per prefetto
del pretorio nelle Gallie, e finalmente
mise in moto l'esercito suo, diviso in
varii corpi, parte inviandone per l'Italia,
e parte per la Rezia, per far credere
che fossero più che non erano le forze
sue, quando non più di ventitrè mila
persone, se non s'inganna Zosimo <span class="fnote">[Zosimus, lib. 3, cap. 10.]</span>,
egli conduceva seco. Con gran diligenza
marciarono; ed ordine v'era di trovarsi
tutti a Sirmio. Era allora tempo
di state. Arrivato che fu Giuliano dove
il Danubio comincia ad essere navigabile,
trovata ivi fortunatamente gran copia
di barchette, con tre mila soldati s'imbarcò,
e andò a prendere terra in tempo
di notte a Bononia, nove miglia lungi da
Sirmio, capitale della Pannonia. Di là
spedì Dagalaifo con una brigata di soldati,
a mettere le mani addosso a <i>Lucilliano</i>
<span class="pagenum"><a id="Page_105"></a>[105]</span>
conte, generale d'armi di Costanzo
nell'Illirico, il quale per sua negligenza
niun sentore pare che avesse
avuto de' frettolosi movimenti di Giuliano.
Coltolo a letto, il menarono via, e
presentarono ad esso Giuliano: dopo di
che a dirittura egli marciò a Sirmio,
dove fu con gran pompa e festa accolto
da quel numeroso popolo: cosa che gli
fece sperar facile la conquista di tutto
l'Illirico. E così in fatti avvenne, perchè
senza adoperar lancia o spada in poco
tempo tutto l'Illirico, la Macedonia e la
Grecia il riconobbero per loro signore <span class="fnote">[Ammianus, lib. 21, cap 10. Libanius,
Orat. XII.]</span>.
Creò egli allora governatore della seconda
Pannonia <i>Aurelio Vittore</i>, quel medesimo
che ci lasciò un compendio delle
Vite dei Cesari. Venuto già era l'autunno,
e Giuliano si ridusse a Naisso nella
Dacia novella, o nella Mesia, dove, secondo
le apparenze, si fermò sino alla
morte di Costanzo, applicandosi intanto
ad ingrossar la sua armata e a munir
le fortezze, con disegno poi di entrar
nella Tracia, e far maggiori progressi.
</p>

<p>
Quello che può parere strano, si è
che non sappiamo avere Giuliano inviato
altro corpo di milizie in Italia, se non
quel tenue che, passando per Aquileia,
andò a congiugnersi seco a Sirmio: e
pure certa cosa è che Roma e l'Italia
tutta, quasi con universale concordia,
abbandonò Costanzo, e si mise sotto la
signoria di Giuliano. Convien credere
che questi popoli fossero ben malcontenti
del governo d'esso Costanzo e del suo
arianismo, credendo essi tuttavia cristiano
e cattolico Giuliano; e che si prevalessero
di questo leggier vento per sottrarsi
dal di lui dominio. Si aggiunse
ancora un panico terrore, perchè si
sparse voce <span class="fnote">[Ammianus, lib. 21, cap. 9.]</span> che Giuliano calava in
Italia con un diluvio di gente: laonde
ognun si affrettò a rendergli ubbidienza.
Tale dovette essere in Roma stessa la
commozione e paura, che <i>Tauro</i> e <i>Fiorenzo</i>
<span class="pagenum"><a id="Page_106"></a>[106]</span>
consoli scapparono, non so se di
là, o da altro luogo, dove stessero allora,
e passarono per le poste verso l'Oriente,
parendo loro disperato il caso, e
paventando lo sdegno di Giuliano, il quale
poi, per testimonianza di Zosimo <span class="fnote">[Zosim., lib. 3, cap. 10.]</span>,
mandò ordine che, mettendo il loro nome
negli atti pubblici, si aggiugnesse
<i>consoli fuggitivi o fuggiti</i>. In mezzo poi
ai pensieri della guerra non dimenticava
Giuliano quei del governo civile, scrivendo
Ammiano ch'egli si occupava ad
ascoltar e decidere le liti de' particolari,
a riformar gli abusi: notando nondimeno
esso istorico, ch'egli talvolta commetteva
delle ingiustizie per correggere
quelle degli altri. Mamertino <span class="fnote">[Mamertinus, in Panegy.]</span> si stende
qui all'uso de' panegiristi nelle lodi
di lui, dicendo ch'egli mise in buon ordine
e stato le città tutte dell'Illirico,
della Grecia, Macedonia, Epiro e Dalmazia.
Carestia di grani si provava in
Roma. Fu inviato colà da Giuliano per
prefetto di quella città <i>Massimo</i>, il quale,
contuttochè permesso non fosse all'Africa
di mandar frumenti colà, pure seppe
trovar maniera di provvedere al bisogno,
e di prevenire i pericolosi tumulti,
ai quali fu sottoposto il suo predecessore
Tertullo. Diedesi poi meglio a conoscere
in tal occasione la vanità e l'ingratitudine
di Giuliano <span class="fnote">[Ammian., lib. 21, cap. 10.]</span>, perchè già
scorgendo tolta affatto la speranza di
riconciliarsi con Costanzo Augusto, scrisse
contra di lui al senato romano una
invettiva piena di mordacità, con esagerar
tutti i vizii e difetti di lui: il che
parve sì improprio agli stessi senatori,
che, al leggersi nella loro assemblea quella
satira, non poterono contenersi dal
gridare ad una voce che il pregavano
di portar più rispetto e riverenza a chi
l'avea creato Cesare e beneficato cotanto.
Lo stesso Ammiano, tuttochè adoratore,
non che parziale di lui, non potè
di meno di non condannare una sì ingiuriosa
<span class="pagenum"><a id="Page_107"></a>[107]</span>
scrittura, e tanto più perchè,
non contento egli di sfogarsi contra di
Costanzo, addentò anche la memoria di
Costantino il Grande, proverbiandolo
come novatore e perturbatore delle antiche
leggi, e perchè avesse innalzate
persone barbare sino al consolato:
sciocca accusa, come Ammiano confessa,
perchè lo stesso Giuliano poco stette
a crear console <i>Nevitta</i>, Goto di nazione,
e persona selvatica, anzi crudele; laddove
Costantino non promosse se non
persone di raro merito e di gran riputazione
e virtù <span class="fnote">[Ammianus, lib. 21, cap. 11.]</span>. Avvenne intanto un
affare che avrebbe potuto imbrogliar non
poco le misure di Giuliano, se non
fosse intervenuta la morte di Costanzo
Augusto. Due legioni e una compagnia
di arcieri, che già servivano a
Costanzo, trovate da Giuliano in Sirmio,
perchè d'esse egli non si fidava,
prese la risoluzione d'inviarle
nelle Gallie; e queste andarono. Ma
giunte ad Aquileia, ricca città, e forte
non meno pel sito che per le buone
mura, e trovata la plebe tuttavia divota
al nome di Costanzo Augusto, che si
sollevò all'arrivo loro, quivi fermarono
il piede, e si afforzarono contra di Giuliano.
Perchè questo fatto potea tirarsi
dietro delle brutte conseguenze, Giuliano
mandò ordini a <i>Giovino</i> general della
cavalleria, che era in marcia verso la
Pannonia, di accorrere colà, e convenne
formarne l'assedio, che fu lungamente
sostenuto con bravura e spargimento di
sangue. Nè finiva sì presto quell'impegno,
se non veniva la nuova della morte
di Costanzo, per cui que' soldati in fine
capitolarono la resa, lasciando esposto
allo sdegno di Giuliano il promotore di
quella sedizione Nigrino tribuno, che fu
bruciato vivo, ed alcuni pochi altri, ai
quali fu reciso il capo.
</p>

<p>
Tempo è oramai di parlare dell'Augusto
Costanzo, che noi lasciammo a' quartieri
d'inverno in Antiochia. Le applicazioni
sue tutte erano in preparamenti di
<span class="pagenum"><a id="Page_108"></a>[108]</span>
guerra, e in far masse di milizie per opporsi
ai sempre nemici Persiani. Ma non
era così occupato da' pensieri guerrieri,
che non ne nudrisse ancora de' mansueti
e geniali <span class="fnote">[Ammianus, lib. 21, cap. 6.]</span>. Gli avea tolta la morte poco
dianzi <i>Eusebia</i> Augusta sua moglie, donna
che non l'avea mai arricchito di prole,
e che (siccome spacciò la fama) per aver
voluto prendere un medicamento, creduto
atto a farla concepire, abbreviò a sè
stessa la vita <span class="fnote">[Zonar. Cedrenus. Chrysost., Hom. 15 ad
Philipp.]</span>. Voce ancora corse <span class="fnote">[Ammianus, lib. 16.]</span>
ch'essa con una bevanda data ad <i>Elena</i>
sua cognata, allorchè questa fu per maritarsi
con Giuliano Cesare, la conciasse
in maniera che abortisse ad ogni gravidanza.
Le dicerie del volgo son facili in
tal sorta di accuse. Ora Costanzo, per
desiderio di lasciar dopo di sè qualche
figliuolanza <span class="fnote">[Du-Cange, Hist. Byz.]</span>, prese in questi tempi per
moglie <i>Massimo Faustina</i>, della cui famiglia
nulla dicono le storie. Solamente si
sa ch'egli morendo la lasciò gravida,
ed esserne nata una figliuola, appellata
<i>Flavia Massimo Costanza</i>. Questa poi prese
per marito <i>Graziano</i>, che vedremo a
suo tempo imperadore. Forse non si figurava
Costanzo che Giuliano si avesse
a muovere dalle Gallie, e però non prese
le convenevoli precauzioni per munire
l'Italia e l'Illirico contra dei di lui tentativi.
Provvide bensì all'Africa <span class="fnote">[Ammianus, lib. 21, cap. 7.]</span>, con
inviare colà <i>Gaudenzio</i> suo segretario, il
quale, andando d'accordo con <i>Crezione</i>
conte, dispose così ben le cose, che durante
la vita d'esso Augusto da niuno
restò turbata la quiete di quelle provincie.
S'udivano intanto le grandiose disposizioni
di Sapore re della Persia per tornare
ostilmente ad invadere la Mesopotamia.
Il perchè Costanzo si procacciò
con diversi regali l'assistenza e il favore
dei re confinanti co' Persiani, e massimamente
di <i>Arsace</i> re dell'Armenia. Poscia,
allorchè vennero nuove che pareva
<span class="pagenum"><a id="Page_109"></a>[109]</span>
imminente il passaggio dei Persiani nella
Mesopotamia, circa il mese di maggio uscì
anch'egli in campagna, e passato di
là dall'Eufrate, andò a fermarsi in Edessa,
con inviare nello stesso tempo i suoi
generali <i>Arbezione</i> ed <i>Agilone</i> alle rive
del Tigri, ma con espresso ordine di non
azzardare una battaglia. Stettero ivi le
soldatesche romane gran tempo, aspettando
il nemico, senza mai vederlo comparire;
ed intanto giunse a Costanzo la dolorosa
novella che il ribelle Giuliano s'era
già impadronito dell'Illirico. Facile è l'immaginare
che turbazione ed affanno gli
recassero i passi dell'odiato cugino. Ma
nel dì seguente ricevette il grato avviso
che il re Sapore, o sia perchè da' suoi
indovini gli furono predette disgrazie se
s'inoltrava, o pure perchè gli diedero
apprensione le forze de' Romani, se n'era
tornato addietro. Allora fu che Costanzo,
tenendosi come liberato dalla molestia
de' Persiani, lasciate solamente le guarnigioni
opportune nelle città e fortezze
della Mesopotamia, se ne tornò indietro
con disegno di procedere armato contra
di Giuliano, giacchè si teneva sicura
la vittoria, combattendo con quell'ingrato.
Partecipata all'esercito questa sua
intenzione, tutti ne fecero festa, e si
animarono al viaggio. Partissi egli da
Antiochia nell'autunno avanzato; ma arrivato
a Tarso nella Cilicia, fu preso da
una picciola febbre, per cui non desistè
dal cammino. Si trovò poi forzato dal male,
che andò crescendo, a posare in Mopsuerene,
luogo situato ai confini della Cilicia
plesso il monte Tauro <span class="fnote">[Hieronymus, in Chronico. Idacius in Fastis.
Chronicon Alexandr. Theophan., in Chronogr.]</span>, dove nel dì 5
di dicembre (Ammiano scrive nel dì 3)
in età di circa quarantacinque anni diede
fine al suo vivere, con essersi detto che
Giuliano l'avesse fatto avvelenare.
</p>

<p>
Lasciò questo principe dopo di sè una
assai svantaggiosa memoria. Certamente
a lui non mancavano delle belle qualità,
come l'essere indurato alle fatiche e a
<span class="pagenum"><a id="Page_110"></a>[110]</span>
dormir poco, se il bisogno lo richiedeva <span class="fnote">[Ammianus. Aurel. Victor, de Caesaribus.]</span>.
Negli esercizii militari niuno gli andava
innanzi, e quanto fu moderatissimo sempre
nel mangiare e bere, altrettanto si
guardò dal lusso e dai piaceri illeciti, in
guisa tale che nè pur chi gli voleva male
arrivò mai ad accusarlo di avere contravvenuto
alle leggi della castità. Ornato
delle belle lettere, sapea far discorsi
sensati e gravi. Chi prese a lodarlo
vivente (il che fecero Giuliano e Temistio <span class="fnote">[Themist., Orat. I et II. Julian., Orat. I et II.]</span>),
cel rappresenta moderato in
tutte le passioni, e specialmente padrone
della sua collera, con soffrir le ingiurie
senza farne vendetta. E certo sensibili
segni di clemenza diede talvolta <span class="fnote">[Eutrop., in Breviar.]</span> sino
a perdonare con facilità alle città che aveano
fatta sollevazione: laonde da molti
per questa sua indulgenza era amato
non poco. Fece ancora risplendere il suo
zelo contra dell'idolatria, e di sopra accennammo
le rigorose sue leggi contro di
essa. Ristaurò pur anche o di nuovo edificò
molte chiese in Oriente, e le arricchì;
e gran rispetto conservò sempre verso
i vescovi, facendoli mangiare alla sua
tavola, e ricevendo da loro con umiltà la
benedizione. Tali erano i pregi di Costanzo
in poche parole. Ammiano <span class="fnote">[Ammianus, lib. 21, cap. 16.]</span> più a
lungo ne lasciò descritto quel poco o
molto ch'egli aveva di buono. Ma, voltando
carta, troviamo che contrappesavano
ben più i di lui difetti. Gran disgrazia è
l'aver principi deboli di testa, e che si figurano
nondimeno di aver testa superiore
in intendimento a quella di ognuno. A
Costanzo ne era toccata una di questo
tenore. Peggio poi se il principe non ama
e non soffre se non chi il loda, e solamente
si compiace degli adulatori, disprezzando
o rigettando chi osa dirgli la verità,
e non sa lodare i difetti, nè far plauso alle
azioni viziose o mal fatte. Costanzo era
appunto un di questi <span class="fnote">[Julian., Orat. VII. Liban., Orat. XI.]</span>, pieno di una
<span class="pagenum"><a id="Page_111"></a>[111]</span>
vanità ridicola, per cui voleva, a guisa dei
tiranni dell'Oriente, essere appellato Signore
di tutta la terra <span class="fnote">[Athanasius, de Syn.]</span>; e si fece alzar
archi trionfali nelle Gallie e nella Pannonia
per aver vinto dei Romani ribelli:
gloria abborrita da tutti i saggi imperadori;
pavoneggiandosi ancora delle vittorie
riportate da' suoi generali <span class="fnote">[Ammianus, lib. 16, c. 6, et lib. 21, cap. 16.]</span>, come se
in persona fosse egli intervenuto alle battaglie.
Nè la sua clemenza andò molto
innanzi, perchè spietato comparve contro
chiunque o tentò o fu sospettato di
tentare contro la di lui corona. Non si
può poscia abbastanza esprimere che predominio
avessero nella corte di lui gli
adulatori, e quanta fosse la prepotenza
de' suoi eunuchi, i quali, abusandosi della
tenuità del di lui intendimento, e della
timidità del suo cuore, l'ingannavano
continuamente, ed arrivarono in certa
guisa a far essi da imperadori di fatto,
con lasciarne a lui il solo nome, perchè
nulla operava, nulla determinava senza
il lor consiglio, nè pur osando di far
cosa che venisse da lor disapprovata. Di
qua poi venne la vendita delle cariche e
della giustizia, e l'elezion degl'indegni
ministri e governatori con immenso danno
dei popoli. Non venne anche un peggior
male, cioè un gravissimo sconcerto alla
Chiesa di Dio; perchè quella vile, ma superba
canaglia, guadagnata dagli ariani,
il portò a sposar gli empii loro insegnamenti,
e a perseguitare i vescovi della
Chiesa cattolica, e ad abbattere per quanto
potè la dottrina della vera Chiesa di
Dio. Però nella storia ecclesiastica noi il
troviamo dipinto (e ben sel meritava)
con dei neri colori, spezialmente da santo
Ilario e da Lucifero vescovo di Cagliari,
come principe o tiranno, che contra le
leggi del Vangelo si arrogò l'autorità di
far dipendente da' suoi voleri la religione
santa di Cristo, e volle esser arbitro delle
controversie della fede che Dio ha riserbato
al giudizio dei sacri suoi pastori.
Lo stesso Ammiano, ancorchè gentile, il
<span class="pagenum"><a id="Page_112"></a>[112]</span>
condannò per questa sua prepotenza. Imbevuto
egli così degli errori dell'arianismo,
in essi durò poi sino alla morte,
senza mai prendere il sacro battesimo,
fuorchè negli ultimi dì di sua vita <span class="fnote">[Athanasius, de Syn. Socrat., lib. 2, cap. 47.
Philostorg., lib. 6, c. 6.]</span>, nei
quali fu battezzato da Euzoio vescovo
ariano. Ma finiamola di parlar di un regnante
cattivo, per passare ad un peggiore,
che, provveduto da Dio di molte belle
doti personali, avrebbe potuto far bella
figura fra gl'imperadori de' Romani, ma
per la sua empietà si screditò affatto presso
de' Cristiani, che tuttavia rammentano
con orrore il di lui nome. Parlo di
<i>Giuliano</i>, che già aveva usurpato il titolo
d'Imperadore Augusto, e si trovava nell'Illirico
allorchè gli giunse la gratissima
nuova della morte di Costanzo Augusto.
Riserbando io di favellare più precisamente
di lui all'anno seguente, solamente
ora dirò ch'egli, veggendo tolto ogni
ostacolo alla sua grandezza, marciò a
dirittura a Costantinopoli nel dì 11 di
dicembre <span class="fnote">[Mamert., in Panegyr. Ammianus, lib. 22,
cap. 1. Idacius, in Fastis. Chronicon Alexandr.]</span>, dove fu ben accolto, e fatto
portar colà il cadavere del defunto cugino
Augusto, gli fece dar sepoltura colla
pompa consueta degl'imperatori nella
chiesa degli Apostoli, intervenendo egli
stesso alla sacra funzione come cristiano
in apparenza, ancorchè qual fosse internamente,
staremo poco a vederlo.
</p>
<hr />
</div>

<div class="chapter">
<h2 class="hidden"><a id="CCCLXII"></a>CCCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Liberio</span> papa 11.</td>
  </tr>
  <tr>
    <td><span class="smcap">Giuliano</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Mamertino</span> e <span class="smcap">Nevitta</span>.
</p>

<p>
Fu alzato <i>Nevitta</i> alla dignità consolare,
perchè uomo di molto credito nel
mestiere delle armi, e perchè di lui si fidava
molto Giuliano, dopo averlo creato
generale della cavalleria. Essendo costui
barbaro di nazione, e probabilmente
Goto, di costumi crudeli, ebbe motivo
<span class="pagenum"><a id="Page_113"></a>[113]</span>
Ammiano Marcellino <span class="fnote">[Ammian., lib. 21, c. 11 et 12.]</span> di riflettere, come
accennammo di sopra, alla malignità
di Giuliano, il quale poco prima
avea tacciato Costantino di aver conferito
il consolato a personaggi barbari,
quando egli poco appresso fece lo stesso.
Quanto a <i>Mamertino</i> primo console, Giuliano
lo avea dianzi creato prefetto del
pretorio dell'Illirico. Essendo egli uomo
eloquente, compose e recitò nel dì primo
di quest'anno, cioè nell'entrar console,
un panegirico in lode di Giuliano, componimento
salvato dalle ingiurie del tempo,
e giunto sino ai dì nostri. Ma prima
di raccontar le azioni spettanti a Giuliano
nell'anno presente, non dispiacerà
ai lettori di conoscere prima chi fosse
questo novello Augusto. Altrove dicemmo
che <i>Flavio Claudio Giuliano</i> avea avuto
per padre Giulio Costanzo, fratello
del gran Costantino, e per fratello
Gallo Cesare, da noi veduto ucciso da
Costanzo imperadore. Nacque in Costantinopoli <span class="fnote">[Julian., Epist. LI.]</span>
nell'anno 331. Allorchè
mancò di vita Costantino il Grande
nell'anno 337, e fu ucciso suo padre con
altri parenti d'esso Augusto per ordine
di Costanzo, anche Giuliano corse rischio
di perdere la vita <span class="fnote">[Idem, in Misopog.]</span>. Il salvò la sua tenera
età. In Macello, luogo della Cappadocia,
in Costantinopoli, e poscia in Nicomedia
s'applicò allo studio delle lettere, avendo
per maestro Eusebio vescovo di quella
città <span class="fnote">[Socrates, Hist., lib. 3, c. 1.]</span>, famoso capo dell'arianesimo. Essendogli
toccato per aio un eunuco, uomo
di gran senno, chiamato Mardonio,
questi per tempo gli diede buoni documenti
di moderazione, di sprezzo dei
divertimenti, e di fare resistenza alle
passioni. Fu provveduto sempre di eccellenti
maestri, ma cristiani, da Costanzo;
e siccome a lui non mancava la
felicità del talento, così fece non lieve
profitto nelle scienze, e massimamente
nell'eloquenza. Ma questa felicità d'ingegno
<span class="pagenum"><a id="Page_114"></a>[114]</span>
consisteva piuttosto in una prontezza
d'intendere e in una vivacità di
esprimere i suoi sentimenti, e non già
in una soda penetrazione e riflessione
sopra le cose, essendo superficiale la
forza della sua mente, e portata sempre
alle novità la di lui inclinazione. Già
si osservò che di nuovo fu in pericolo
la di lui vita, allorchè quella di Gallo
Cesare suo fratello mancò. Il sottrasse
a quel rischio Eusebia Augusta, la di cui
protezione servì ancora a farlo promuovere
alla dignità di Cesare e al governo
delle Gallie; dal che poi nacque la di
lui ribellione contra del benefattore Costanzo.
</p>

<p>
Ma la più obbrobriosa delle azioni di
Giuliano è quella che riguarda la sua religione.
Era egli, non men che il fratello,
stato allevato in quella di Gesù Cristo
sotto varii precettori cristiani; la professava
egli, e con varie opere di pietà si
dava a conoscere (ed era in fatti allora)
persuaso della verità e santità della medesima <span class="fnote">[Julian., Epist. LI.]</span>.
Confessa egli stesso che sino
all'età di vent'anni stette saldo in essa
religione; anzi, per togliere a Costanzo i
sospetti ch'egli aspirasse in guisa alcuna
all'imperio, si arrolò nella milizia ecclesiastica,
e col fratello Gallo esercitò nel
clero l'uffizio di lettore. Ma siccome egli
era un cervello leggero e fantastico, insensibilmente
si lasciò portare al paganesimo.
Ordine espresso avea dato Costanzo <span class="fnote">[Socrates, Histor., lib. 3, cap. 1. Libanius,
Orat. V et XII.]</span>
ch'egli non praticasse con Libanio
sofista, letterato di gran credito allora
per la sua eloquenza, ma gentile, per
timore che noi sovvertissero le di lui
ciance. Giuliano tanto più s'accese di
voglia di leggere e di studiar segretamente
le di lui opere, che servirono non
poco ad infettarlo: tanta era la stima
ch'egli professava a quel sofista. La scuola
principale nondimeno della sua apostasia
ed impietà fu l'essersi egli dato a praticar
con gl'indovini, strologhi, maghi
<span class="pagenum"><a id="Page_115"></a>[115]</span>
ed altri impostori, che gli fecero sperar
la cognizion dell'avvenire: con che maggiormente
se gli ammaliò e riempiè il capo
d'illusioni, di oracoli, e della potenza dei
falsi dii, con terminar poi i suoi studii in
un'aperta empietà e somma prosunzione.
Libanio stesso <span class="fnote">[Liban., Orat. X.]</span> non ebbe difficoltà di
confessare ch'egli era visitato dagli dii,
da loro sapeva quanto si faceva sopra la
terra: il che chiaramente ci fa comprendere
le illusioni della magia. Per maestri
di così sacrileghe arti e dottrine ebbe
spezialmente Giuliano <span class="fnote">[Eunap., Vit. Sophist., cap. 5. Socrat., Hist.,
lib. 3, cap. 1. Liban., Orat. V.]</span> Massimo Efesio,
mago di professione, Eusebio discepolo
di Edesio, un Jamblico diverso dal
pitagorico, ed altri simili ciurmatori, più
tosto che filosofi, i quali colle empie loro
istruzioni il trassero in fine ad abbandonare
il Cristianesimo, e ad abbracciare il
culto degl'idoli. Ma come mai potè passare
uomo intendente della santità della
religion cristiana e della sua celeste morale
all'aperta sciocchezza dell'idolatria,
e a credere e a dare alle creature e
a sorde statue di numi ossia di demonii
il culto ed incenso dovuto al solo vero
Dio? In poche parole ne dirò il perchè.
Da che la religion cristiana luminosa
comparve sul candelliere con tanta raccomandazione
di verità, i filosofi, pagani,
non sapendo come difendere tanta deformità
dell'idolatria, ricorsero al ripiego
di sostenere che sotto le più ridicole favole
ed azioni vergognose dei lor creduti dii
si nascondeva qualche mistero o verità
o teologica, o istorica, o morale; e riconoscendo
non esservi che un Dio, dicevano
poi che nelle differenti deità si
adorava quel medesimo Dio, cioè qualche
suo attributo, rappresentato dai poeti sotto
il velo di molte favole. In somma inorpellavano
tanto la detestabil empietà e superstizione
del paganesimo, ne predicavano
l'antichità, ne esaltavano l'ampiezza,
che la testa leggiera di Giuliano (per
<span class="pagenum"><a id="Page_116"></a>[116]</span>
tale la riguardò anche Ammiano <span class="fnote">[Ammianus, lib. 16.]</span>) vi
precipitò dentro <span class="fnote">[Theodoret., Hist., lib. 3, c. 1. Gregorius
Nazianz., Orat. III.]</span>. E forse la spinta
maggiore venne dal promettergli que' ciarlatani
di pervenire per tal via al romano
imperio. Dopo questo salto si studiava
ben Giuliano di coprir la sua apostasia
e idolatria nel suo cuore; finchè visse Costanzo
Augusto, professava nell'esteriore
il Cristianesimo, e poi la notte faceva dei
sacrifizii a Mercurio, senza mettersi pensiero
s'egli tradiva Dio e la propria coscienza.
Ma chi sapeva ben esaminar le
di lui azioni, i ragionamenti e quel suo
spirito volubile, inquieto, buffone, sprezzante,
giungeva a scorgere ch'egli non
era cristiano, o pur era un mal cristiano,
e che si allevava in lui un fiero
mostro all'imperio romano. San
Gregorio Nazianzeno <span class="fnote">[Gregor. Nazianz., Orat. IV.]</span>, che il conobbe e
praticò in Atene, ce ne lasciò un vivo
ritratto, per cui predisse quello che in
fatti poi fu. Aggiungasi ora che Giuliano,
dopo essersi applicato alla filosofia di
que' tempi, affettò da lì innanzi di comparir
filosofo non solamente in molte
azioni, ma con prender anche l'abito
proprio de' filosofi, cioè il mantello, e
nudrire le barba: tutto per acquistarsi
credito con tale apparenza presso chi solo
misura gli uomini dal portamento esterno.
La sua sobrietà era grande <span class="fnote">[Ammianus, lib. 16. Julian., in Misopog.
Libanius, Orat. X et XII.]</span>; poco
sonno prendeva, e questo sopra un tappeto
e una pelle. De' piaceri e divertimenti
del teatro, del circo, de' combattimenti
nulla si dilettava; in una parola, da
che fu creato Cesare, con questa severità
di costumi molta riputazione s'acquistò
nelle Gallie, col ministrar buona giustizia,
con frenar le insolenze e l'avidità delle
arpie, cioè dei pubblici uffiziali, che
con taglie ed avanie cercavano di accrescere
le calamità de' popoli, e di empiere
la propria borsa.
</p>

<p>
<span class="pagenum"><a id="Page_117"></a>[117]</span>
Ritornando ora al corso della storia,
convien ripetere che nel dicembre del
precedente anno, mentre esso Giuliano
soggiornava in Naisso città della Dacia
(Socrate <span class="fnote">[Socrat., lib. 3, cap. 1.]</span> scrive nella Tracia), gli
giunse l'avviso della morte di Costanzo,
avviso il più grato che mai gli potesse
avvenire. Secondo Ammiano <span class="fnote">[Ammian., lib. 22, cap. 2.]</span>, fecero
a lui credere gli ambasciatori che Costanzo,
prima di spirar l'anima, l'avea
dichiarato suo successore: il che non
par vero, quando sussista che l'apostasia
di Giuliano fosse a lui già nota. San
Gregorio Nazianzeno <span class="fnote">[Gregor. Nazianz., Orat. XXI.]</span> aggiugne essere
stata fama che Costanzo sul fin della
vita si pentisse di tre cose: cioè di avere
sparso il sangue de' suoi parenti, di
aver conferita a Giuliano la dignità di
Cesare e di aver cagionato tante turbolenze
nella Chiesa di Dio. Quando pur
si accettasse per vero che Costanzo,
giacchè non potea togliere a Giuliano la
successione, gliel'avesse lasciata, ciò
sarebbe stato per procacciare il di lui
favore a Faustina Augusta sua moglie,
la quale restava gravida, e partorì dipoi
una femmina. Tutto lieto, siccome
già dicemmo, passò Giuliano a Costantinopoli,
dove qualche poco ancora fece
la figura di cristiano, e poscia, per attestato
di Socrate <span class="fnote">[Socrat., lib. 3, cap. 1.]</span> e di Ammiano <span class="fnote">[Ammianus, lib. 22, cap. 5.]</span>,
cavatasi la maschera, apertamente professò
l'idolatria. Anzi non aveva aspettato
fino a questo tempo, perchè Libanio <span class="fnote">[Liban., Orat. XII.]</span>
e il Nazianzeno <span class="fnote">[Gregor. Nazianz., Orat. III.]</span> attestano che,
appena giunto nell'Illirico, avea ordinato
che si aprissero i templi de' pagani, e
che si sacrificasse agl'idoli <span class="fnote">[Julian., Epist. ad Atheniens.]</span>; nè tardarono
punto gli Ateniesi a valersi di
questo sacrilego indulto. Che allegrezza
per questa metamorfosi provassero i
gentili, che orrore e dispiacere i cristiani,
<span class="pagenum"><a id="Page_118"></a>[118]</span>
non occorre ch'io lo dica. Corsero
a gara i deputati delle città e provincie
a riconoscere il nuovo sovrano <span class="fnote">[Julian., in Misopog. Eunap., Vit. Sophist.]</span>, portandogli
delle corone d'oro; e gli Armeni
ed altri re dell'Oriente, fuorchè il
persiano, e fin gl'Indiani tributarongli
dei regali. Anche dagli stessi Goti gli furono
spediti ambasciatori per rinnovare
i precedenti trattati; ma Giuliano fu vicino
a romperla con loro, perchè non volea
legge da que' Barbari, nè lasciarsi far
paura, com'era avvenuto sotto il precedente
Augusto. Quindi si diede a riformar
la corte imperiale per risparmiare le spese,
cassando una prodigiosa quantità di cuochi,
barbieri ed altri simili, ed anche più
riguardevoli uffiziali, che mangiavano a
tradimento il pane del principe. Specialmente
mandò a spasso tutti coloro che aveano
servito a Costanzo, non distinguendo
i buoni dai cattivi <span class="fnote">[Liban., Orat. X.]</span>, e sostituendo
degli altri a suo talento. Ancorchè Ammiano <span class="fnote">[Ammianus, lib. 22, cap. 4.]</span>
pretenda che la maggior parte di
costoro fosse piena di vizii, e s'ingrassasse
a forza d'iniquità e di rubamenti, con dire
fra le altre cose che avendo Giuliano dimandato
un barbiere per farsi tosare,
se gliene presentò uno sì magnificamente
vestito, che Giuliano gridò <span class="fnote">[Zonaras, in Annal.]</span>: <i>L'ordine
mio è stato che si chiamasse un
barbiere, e non già un senatore</i>: contuttociò
lo stesso Ammiano condanna sì
rigorosa riforma da lui fatta, con ridurre
tanta gente in una misera povertà.
Libanio <span class="fnote">[Liban., Orat. X.]</span> all'incontro il loda forte per
questo, aggiugnendo ch'egli ristrinse al
numero di mille e settecento coloro che
si chiamavano <i>agentes in rebus</i>, ufficiali
del fisco, poco diversi, o pure gli stessi
che i curiosi e frumentarii, cioè ispettori
ed esattori che si mandavano per le
provincie. Dianzi si contavano dieci mila
di costoro.
</p>

<p>
Qui nondimeno non si fermò Giuliano.
<span class="pagenum"><a id="Page_119"></a>[119]</span>
Eresse un tribunal di giustizia, affinchè
quivi si ascoltassero le molte querele
de' particolari contro gli uffiziali del
defunto Costanzo. Capo ne fu <i>Sallustio
Secondo</i>, dichiarato prefetto del pretorio
d'Oriente, a cui furono aggiunti <i>Mamertino</i>
e <i>Nevitta</i>, consoli di quest'anno,
<i>Arbezione</i> ed <i>Agilone</i> <span class="fnote">[Ammianus, lib. 22, cap. 3.]</span>. Costoro, iti a
Calcedonia, cominciarono a processar
chiunque non godea la grazia di Giuliano,
principalmente chi gli era in disgrazia.
<i>Palladio</i>, già mastro degli uffizii
(splendida dignità della corte), fu relegato
in Bretagna; <i>Tauro</i>, già prefetto del
pretorio, a Vercelli, benchè non sel meritasse;
<i>Fiorenzo</i>, anch'esso mastro degli
uffizii, in un'isola della Dalmazia. L'altro
<i>Fiorenzo</i> già prefetto del pretorio delle
Gallie, che aveva irritato forte Giuliano,
se ne fuggì colla moglie, e nascoso stette
finchè visse Giuliano, perchè contra
di lui fulminata fu la sentenza di morte.
D'altri cospicui uffiziali processati e
condannati chi all'esilio, chi a perdere
il capo, parla Ammiano; e perchè non
solo a' colpevoli, ma anche a molti innocenti
si stesero le condannagioni, Giuliano
si tirò dietro le maledizioni, non
che le mormorazioni de' suoi parziali, e
molto più di chi era nemico, per sì fatte
crudeltà. Con tal occasione si può dire
che cominciò la persecuzione di Giuliano
contra de' cristiani, perchè tutti i cortigiani
professanti la legge santa di Cristo
furono da lui cacciati fuori del palazzo.
Dalle lettere del medesimo Giuliano <span class="fnote">[Julian., Epist. XXXVIII.]</span>
risulta, aver esso invitato alla sua corte
Massimo filosofo, quello stesso che poco
fa dicemmo essergli stato maestro di
magia <span class="fnote">[Liban., Orat. XII.]</span>, e dell'arte empia ed ingannatoria
di cercar l'avvenire. Allorchè
seguì l'arrivo di costui alla corte <span class="fnote">[Ammianus, lib. 22, cap. 7.]</span>,
Giuliano era nel senato, e, dimenticata la
propria dignità, corse ad incontrar l'impostore,
come se fosse stato qualche re,
<span class="pagenum"><a id="Page_120"></a>[120]</span>
o divinità, abbracciandolo e baciandolo:
azione lodata da Libanio, ma ritrovata
assai impropria da Ammiano. Questa
sua eccessiva degnazione verso le barbe
de' filosofi cagion fu che altri di tal professione <span class="fnote">[Gregor. Nazianz., Orat. IV. Eunapius, Vit.
Sophist., cap. 5. Socrates, lib. 3, cap. 1.]</span>
a folla accorsero da varie
parti alla corte; alcuni anche vi furono
chiamati. Di carezze e belle parole certamente
si mostrò liberale con esso loro
il filosofo imperadore: di tanto in tanto
teneva ancora alcun di essi alla sua tavola,
e beveva alla lor salute: pavoneggiavasi
inoltre, nell'uscir di palazzo, di
esser corteggiato da essi; ma in fine i
più di loro lasciava colle mani piene di
mosche, e laddove erano coloro venuti
lusingandosi di far gran fortuna, si trovavano
poi costretti, per non morir di
fame, a ritornarsene delusi ai lor paesi,
maledicendo non so dire se più la furberia
ed avarizia di Giuliano, o pure la
stolta loro credulità. Ci lasciò san Giovanni
Grisostomo <span class="fnote">[Chrysostomus, in Gent.]</span> una descrizion
della corte d'esso Giuliano, tale che fa
orrore. Imperocchè, appena si seppe ristabilita
da lui l'idolatria, e come egli
era perduto dietro allo studio dell'avvenire,
che da ogni banda fioccarono
colà maghi, incantatori, auguri, indovini,
e simil razza di gente, alcuni dei
quali di pezzenti divenivano appresso
non solo sacerdoti, ma pontefici del
gentilesimo. Con costoro si tratteneva
Giuliano, poco curando i generali e
magistrati; e qualora usciva in pubblico,
il seguitava un infame corteggio di tali
ciurmatori; nè vi mancava quello di
molte femmine che professavano le medesime
empie arti ed illusioni, uscite
da' bordelli e d'altri luoghi, dove vendevano
le inique loro mercatanzie. In
testimonio di questa verità il Grisostomo
chiama moltissimi tuttavia allora viventi,
e ben pratici della corte dell'apostata
Augusto. E il Nazianzeno <span class="fnote">[Gregor. Nazianz., Orat. IV.]</span>, che fioriva
<span class="pagenum"><a id="Page_121"></a>[121]</span>
nell'istesso tempo, ci assicura che si
vedeva Giuliano mangiare pubblicamente
e divertirsi con quelle infami donne,
coprendo quest'obbrobrio col pretesto
ch'esse servivano alle cerimonie dei
suoi sagrifizii e misteri.
</p>

<p>
E tale era la vita di questo imperatore,
il quale nientedimeno non ometteva
di applicarsi ai pubblici affari, come
consta da molte sue leggi <span class="fnote">[Gothofred., Chronol. Cod. Theodos.]</span>; ed era
frequente al senato, dove spezialmente
campeggiava la di lui vanità nel recitar
delle arringhe ed orazioni, e nel decidere
le liti. Volendo poi esercitare la gratitudine
verso di Costantinopoli patria sua,
per attestato di Zosimo <span class="fnote">[Zosimus, lib. 3, cap. 11.]</span>, vi costituì
un senato simile a quel di Roma. Ma
sapendosi che anche prima d'ora un
senato v'era in quella gran città, vorrà
egli dire che gli concedè i privilegii medesimi
e lo stesso decoro che godeva il
senato di Roma. Vi fabbricò eziandio un
porto che difendesse dal vento australe
le navi, ed anche un portico che guidava
ad esso porto, della figura del sigma
greco, che si solea allora scrivere come
il C de' Latini. Formò ancora <span class="fnote">[Julian., Epist. LVIII. Themistius, Orat. IV.]</span> sopra
il portico regale una biblioteca, dove
ripose quanti libri egli possedeva. Studiossi
ancora di condurre da Alessandria
colà un obelisco: cosa già meditata dall'imperador
Costanzo, ma nè pure da lui
eseguita dipoi per la sua morte. Di questo
parla egli in una epistola da me data alla
luce <span class="fnote">[Anecdota Graeca, pag. 325.]</span>. Bella azione dovette poi parere
quella di Giuliano <span class="fnote">[Ammian., lib. 22, cap. 5.]</span>, allorchè liberò
dell'esilio tutti i vescovi già banditi da
Costanzo ariano, uno de' quali fu santo
Atanasio, benchè poi nel seguente anno
per ordine del medesimo Giuliano di
nuovo ne fosse cacciato. Ma infin lo stesso
Ammiano, e poi Sozomeno <span class="fnote">[Sozomen., lib. 5 Hist., cap. 5. Chron. Alexandr.
Chrysost., Orat. II in Babyl.]</span> ed altri
chiaramente riconobbero aver ciò fatto
<span class="pagenum"><a id="Page_122"></a>[122]</span>
il malizioso Augusto, non già per alcun
buon cuore verso i pastori del popolo
cristiano, ma affinchè, trovandosi eglino
liberi, si continuassero come prima le
civili discordie tra loro, cioè tra' cattolici,
ariani, donatisti, macedoniani ed eunomiani;
e la plebe interessata in quelle
contese non pensasse a far tumulti e
sedizioni contra del regnante: il che fu
ancora avvertito da sant'Agostino in
riguardo ad essi donatisti. Dieci mesi
pretende Zosimo <span class="fnote">[Zosimus, lib. 3, cap. 11.]</span> che Giuliano si
fermasse in Costantinopoli. Dovea dire
quasi otto; imperciocchè le leggi del
Codice Teodosiano <span class="fnote">[Gothofred., Chronol. Cod. Theod.]</span> cel rappresentano
in quella città forse per tutto maggio.
Di là poi mosse per passare in Antiochia
con disegno di far pentire i Persiani
di tanti danni recati al romano imperio.
Per qualche tempo si fermò nella
Bitinia; e massimamente in Nicomedia,
città sì grandiosa ne' tempi addietro, e
diroccata dal terribil tremuoto dell'anno
358: il che cavò le lagrime dagli occhi
di Giuliano, e dalla sua borsa molto
danaro per riparar quelle rovine. Una
sua legge abbiamo quivi data nel luglio
del presente anno. Per viaggio visitò
quanti templi famosi la gentilità avea
riaperti in quelle parti, sagrificando dappertutto
con gioia immensa de' pagani
e dolor de' cristiani. Non finì il luglio
che giunse ad Antiochia, ricevuto con
acclamazioni indicibili da quel popolo,
e molte leggi si veggono date da lui nei
susseguenti mesi in quella città <span class="fnote">[Ammian., lib. 22, cap. 10.]</span>. Quivi
si applicò ad ascoltar le querele dei
particolari, e a decidere le loro liti con
giuste bilancio, e senza guardar in faccia
a chi che sia, nè qual fosse la di lui religione.
Confessa nondimeno Ammiano
ch'egli camminava in ciò con troppa
fretta, e che, conoscendo poi la leggerezza
del suo ingegno e l'impetuosità della
sua collera, raccomandava ai suoi assessori
di frenarlo, per non fallare. Un
<span class="pagenum"><a id="Page_123"></a>[123]</span>
dì si presentò a' suoi piedi Teodoto, uno
de' primi cittadini di Jerapoli, ma tremando,
perchè sapeva d'essere in disgrazia
di lui. Giuliano il ricevette con
volto cortese, e gli disse <span class="fnote">[Ammian., lib. 22, cap. 14.]</span> che se ne
ritornasse a casa senza paura, affidato
dalla clemenza di un principe che solamente
bramava di sminuire il numero
de' suoi nemici con farseli amici. Belle
parole, quand'anche in Antiochia fece
continuar i processi e le condanne contra
di molti, da' quali si pretendeva offeso.
Ed in essa città ancora si diede più
che mai a perseguitare i cristiani, per
l'odio che portava alla lor religione, e
per rabbia, sapendo di essere detestato
da essi, essendovi stati alcuni che a visiera
calata lo aveano rimproverato per
la sua apostasia ed empietà. Fin sotto il
precedente anno già dicemmo aver gli
dato principio a sfogar questo suo mal
animo contra d'essi cristiani, cacciando
dalla sua corte chiunque abborriva di
adorare i suoi falsi dii, uno de' quali
specialmente fu celebre <span class="fnote">[Gregor. Nazianz., Orat. IV.]</span>, cioè san
<i>Cesario</i>, fratello di san Gregorio Nazianzeno,
e medico suo, che generosamente
abbandonò il posto per non abbandonar
la fede di Gesù Cristo. Escluse
dipoi dalla milizia tutti i cristiani; ordinò
che niuna carica si desse, se non agli
amatori degl'idoli; proibì ai Cristiani
l'insegnare ed imparar le scienze e le
belle lettere. E quantunque non osasse
pubblicamente di levar la vita a chi seguitava
la legge di Cristo, perchè infinito
era il lor numero, ed egli paventava
delle sollevazioni: pure in segreto gran
copia ne fece uccidere, e sotto di lui la
Chiesa contò moltissimi gloriosi martiri <span class="fnote">[Idem, Orat. III. Theodor., lib. 3. Hist.,
cap. 11 et seq.]</span>,
senza poter nè pure raccogliere
il numero di tutti. Mise anche in opera
tutte le arti, lusinghe e premii per sovvertire
i medesimi cristiani; e pur troppo
non pochi ne trovò che si lasciarono
<span class="pagenum"><a id="Page_124"></a>[124]</span>
vincere da così dolci batterie. Ma intorno
a ciò rimetto io il lettore agli Annali
Ecclesiastici del Baronio <span class="fnote">[Baron., in Annalib. Eccl.]</span>, e sopra
tutto al Tillemont <span class="fnote">[Tillemont, Mémoires pour l'Histoire Ecclesiastiq.]</span>, che egregiamente
ha trattato questo argomento, siccome
ancora al Fleury nella sua Storia Ecclesiastica <span class="fnote">[Fleury, Hist. Eccl.]</span>.
</p>
<hr />
</div>

<div class="chapter">
<h2 class="hidden"><a id="CCCLXIII"></a>CCCLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CCCLXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Liberio</span> papa 12.</td>
  </tr>
  <tr>
    <td><span class="smcap">Gioviano</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Claudio Giuliano Augusto</span> per la
quarta volta e <span class="smcap">Secondo Sallustio</span>.
</p>

<p>
Era questo <i>Sallustio</i> console anche
prefetto del pretorio delle Gallie, e diverso
da un altro <i>Sallustio</i> prefetto del pretorio
d'Oriente, siccome può vedersi
presso il padre Pagi <span class="fnote">[Pagius, Crit. Baron. ad annum 362, n. 32.]</span>. <i>Lucio Turcio Secondo
Aproniano Asterio</i>, uno de' senatori
che da Roma furono inviati a Giuliano,
fu creato prefetto di Roma in questo
anno, ed è sommamente lodato da Ammiano <span class="fnote">[Ammian., lib. 26, cap. 3.]</span>
pel buon governo che fece col
mantenervi l'abbondanza de' viveri e la
pace, e col perseguitar severamente gli
incantatori e malefici che il paganesimo
produceva in gran copia. Volle Giuliano
onorato il suo consolato da un panegirico
di <i>Libanio sofista</i>, e questo l'abbiam
tuttavia. Varii segni diede in questi tempi
Iddio dello sdegno suo con molte calamità
inviate all'imperio romano, le quali
avrebbono potuto avvertir Giuliano della
sua empietà, s'egli fosse stato capace di
correzione <span class="fnote">[Gregor. Nazianz., Orat. IV. Chrysostom.,
in Gent. Sozomenus, lib. 6 Hist., cap. 2.]</span>. Frequenti furono i tremuoti
che afflissero molte città. Nicomedia
stessa che, per ordine di Giuliano, cominciava
a risorgere, tornò di nuovo
alle primiere rovine. Nicea in gran parte
andò per terra; e Costantinopoli corse
<span class="pagenum"><a id="Page_125"></a>[125]</span>
rischio di un eguale esterminio. Libanio <span class="fnote">[Liban., Orat. XII.]</span>
è testimonio che ne patirono
forte le città della Palestina e della Libia,
e traballarono le più grandi della
Sicilia e tutte quelle della Grecia. Si bruciò
in Roma il tempio d'Apollo, e nell'ottobre
antecedente era del pari rimasto
divorato dalle fiamme l'altro insigne
tempio d'Apollo esistente in Dafne, luogo
posto in vicinanza d'Antiochia <span class="fnote">[Ammian., lib. 22, cap. 13.]</span>. Trovavasi
allora in essa città Giuliano; e
perchè sospettò che il fuoco fosse stato
attaccato dai cristiani per l'odio che
professavano contra di lui, fece far molti
processi, tormentar molte persone, e
chiudere la chiesa maggiore. Anche Alessandria
in Egitto restò fieramente inondata
e danneggiata dal mare a dismisura
gonfiato. A questi mali si aggiunse una
orribil carestia che afflisse tutto il romano
imperio, e fu seguitata dalla peste:
malori che fecero perire una gran quantità
di persone. Entrò la fame con Giuliano
in Antiochia, o pur crebbe a cagion
della numerosa sua corte <span class="fnote">[Julian., in Misopog. Libanius, Orat. XII.]</span>. Il
popolo smaniava, e portò i suoi lamenti
ad esso imperadore, con accusare i ricchi,
come cagione del caro de' viveri, tenendo
chiusi i loro granai. A questo disordine
si credette di rimediare col suo gran
senno Giuliano, tassando il prezzo di essi
viveri assai bassamente. Ne seguì appunto
un effetto tutto contrario a' suoi
disegni, perchè laddove prima si scarseggiava
solamente di grano, venne anche
a mancare l'olio, il vino ed altre specie
di commestibili, non potendo i mercatanti
vendere a quel basso prezzo la vettovaglia
senza rovinarsi. Questa imprudenza
di Giuliano vien condannata fin
da Ammiano <span class="fnote">[Ammianus, lib. 22, cap. 14.]</span> e da Libanio <span class="fnote">[Liban., in Vita sua.]</span> suoi
panegiristi.
</p>

<p>
Ma il popolo d'Antiochia, che, oltre
all'essere naturalmente inclinato alla
<span class="pagenum"><a id="Page_126"></a>[126]</span>
satira e alle pasquinate, si trovava per
la fame assai malcontento di Giuliano <span class="fnote">[Zosimus, lib. 3, cap. 11.]</span>,
e maggiormente ancora perchè, troppo
avvezzo agli spettacoli pubblici, osservò
che Giuliano gli abborriva, e di alcun
d'essi non li regalò: quel popolo, dissi,
ne fece quella vendetta che potè, dileggiandolo
pubblicamente con dei motti
pungenti, e deridendolo con dei versi satirici <span class="fnote">[Julian., in Misopog.]</span>.
Specialmente mettevano in burla
la di lui piccola statura, benchè marciasse
con passi da gigante, e la sua lunga barba,
per cui somigliava un caprone, e
con cui si poteano far delle funi. Gli davano
il titolo di macellaio per tante bestie
ch'egli svenava ne' suoi empii sagrifizii.
Similmente il beffavano per la vanità
di portar egli colle proprie mani i vasi ed
altre cose sacre, facendo piuttosto la funzion
di sagrificatore che di principe. Si
può ben credere che molti cristiani, dei
quali era senza paragone più che di pagani
piena Antiochia, ebbero parte con
imprudenza a questi scherni dell'apostata
Augusto. Al vedersi Giuliano sì sconciamente
messo in commedia <span class="fnote">[Socrates, lib. 3 Hist., cap. 17. Sozomenus,
lib. 4 Hist., cap. 19.]</span>, smaniava
ben per la collera, e minacciava pene e
scempii a quell'indiscreto popolo; ma
perchè la positura de' suoi affari non gli
permetteva di venir per ora a verun pubblico
gastigo, la vendetta che ne fece, fu
di comporre coll'aiuto di Libanio una
invettiva <span class="fnote">[Gregorius Nazianz., Orat. IV.]</span> satirica contro il popolo
d'Antiochia, intitolata <i>Misopogon</i>, cioè
<i>Nemico della barba</i>, carica di velenose
ironie, spacciando que' cittadini per gente
interessata, data al lusso, alla crapola,
vana, e perduta unicamente dietro a' teatri
e alle bagattelle. Pubblicò egli solamente
nel gennaio di quest'anno essa
satira, applaudita non poco dai parziali
pagani, ma derisa prima e dopo la morte
di lui dai cristiani. Il peggio fu ch'essa
ad altro non servì <span class="fnote">[Ammianus, lib. 22, cap. 14.]</span> che ad aguzzar
<span class="pagenum"><a id="Page_127"></a>[127]</span>
maggiormente le lingue di quel popolo
contro di lui. In questi tempi evidente fu,
celeste e degno di grande attenzione, un
miracolo operato dalla mano di Dio.
Avea conceduto Giuliano, per far dispetto
ai cristiani, che i Giudei potessero rimettere
in piedi il loro tempio di Gerusalemme.
Corsero da tutte le parti costoro
con immense oblazioni d'oro per eseguire
la disegnata fabbrica. Demolirono
le reliquie dell'antico tempio per farne
un nuovo, venendo essi a verificar sempre
più la predicazione di Gesù Cristo <span class="fnote">[Theodoretus, lib. 3 Hist., cap. 15. Gregorius
Nazianz., Orat. IV. Socrates, l. 3 Hist., c. 20.]</span>.
Ma dacchè ebbero ben cavato per
cominciare i fondamenti, ecco un tremuoto
che rovinò tutte le cave e case vicine
colla morte d'assaissime persone, e
specialmente di moltissimi di quegli operai.
Non rallentarono per questo i Giudei
il lavoro; ma, nel più bel del cavare,
sboccò da più lati de' fondamenti, e più di
una volta, un fuoco che abbruciò gran
numero di persone; e beato chi ebbe
tempo da fuggire. In somma questi ed
altri flagelli, riconosciuti per prodigiosi
fin dagli stessi Giudei, fecero cessar l'impresa,
e recarono insigne gloria alle parole
del Salvatore e alla santa sua religione.
E non già i soli scrittori cristiani
di questo e del seguente secolo, come il
Nazianzeno, sant'Ambrosio <span class="fnote">[Ambros., Epistol. ad Theod.]</span>, il Grisostomo <span class="fnote">[Chrysostomus, in Judaeos.]</span>,
Socrate, e Sozomeno, ed
altri attestarono la verità del miracolo,
ma anche lo stesso Ammiano <span class="fnote">[Ammianus, lib. 23, cap. 1.]</span> gentile
ne fa fede con iscrivere: <i>Metuendi globi
flammarum prope fundamenta crebris assultibus
erumpentes fecere locum exustis
aliquoties operantibus inaccessum.</i>
</p>

<p>
Le applicazioni maggiori dell'Augusto
Giuliano erano state fin qui intorno i
preparamenti della guerra ch'egli meditava
di fare a Sapore re di Persia, per
vendicare, diceva egli, i tanti oltraggi e
danni recati all'imperio romano da' Persiani
<span class="pagenum"><a id="Page_128"></a>[128]</span>
sotto Costanzo, ma più per avidità
di gloria, figurandosi non da meno
d'altri Augusti predecessori che aveano
portate l'armi e il terrore nel cuor della
Persia. Ed ancorchè Sapore, sentendo il
turbine minaccioso, dimandasse con sua
lettera di potergli spedire degli ambasciatori
per trattar di pace, con offerir anche
delle condizioni vantaggiose <span class="fnote">[Liban., Orat. X.]</span>, Giuliano
stracciò la lettera, nè volle ascoltarlo.
Socrate <span class="fnote">[Socrat., lib. 3, cap. 19.]</span> pretende che gli ambasciatori
vennero, ma non riportarono altra
risposta, se non che verrebbe l'imperatore
a trattare in persona con quel re senza
bisogno d'ambasciatori. Ammassato dunque
un fioritissimo e potente esercito,
senza voler aiuto da molte nazioni orientali
che s'erano esibite ausiliarie, a riserva
d'un corpo di Goti, mosse Giuliano
da Antiochia nel dì 5 di marzo <span class="fnote">[Ammianus, lib. 23, cap. 2.]</span>. Ai
nobili antiocheni che lo accompagnarono
un pezzo, e gli augurarono un buon viaggio,
e un felice e trionfal ritorno, con pregarlo
di venir più placato e clemente verso
di loro, aspramente rispose che nol
vedrebbono più, perchè volea passare il
verno in Tarso della Cilicia. Ve lo passò,
ma diversamente da quello ch'egli credeva.
Il viaggio del guerriero Augusto
e della sua armata, e il passaggio dell'Eufrate,
si trovano descritti dal medesimo
Giuliano <span class="fnote">[Julian., Epist. XXVII.]</span>, da Ammiano <span class="fnote">[Ammianus, lib. 23, cap. 2.]</span> e da
Zosimo <span class="fnote">[Zosimus, lib. 3, cap. 12.]</span>. Giunto ch'egli fu a Carres,
lasciò uno staccamento di circa venti mila
persone sotto il comando di <i>Procopio</i> e
del <i>conte Sebastiano</i>, acciocchè custodissero
le frontiere della Mesopotamia, con
iscrivere nel medesimo tempo ad <i>Arsace</i>
re dell'Armenia in termini ingiuriosi,
perchè era cristiano, e comandandogli
boriosamente di venire ad unire le sue
forze colle sue. Non mancò Sozomeno <span class="fnote">[Sozom., lib. 6 Histor., cap. 1.]</span>
di rilevar la vanità di Giuliano in quella
<span class="pagenum"><a id="Page_129"></a>[129]</span>
lettera, e il di lui veleno contro di Costanzo
Augusto: lettera che, perduta in addietro,
ho io poi data alla luce <span class="fnote">[Anecdota Graeca.]</span>. Intanto una
flotta di settecento barche e di quattrocento
altre da carico scendeva per l'Eufrate, e
venne ad unirsi all'armata di terra. Ammiano
ne fa molto maggiore il numero.
Prese allora Giuliano il cammino a seconda
di quel fiume, e dopo aver passato il fiume
Abora, e fatto rompere il ponte, affinchè
i soldati conoscessero che conveniva
menar le mani, e non fuggire, gl'incoraggì
poi col donare a cadaun soldato centotrenta
nummi d'argento <span class="fnote">[Zosim., lib. 3. cap. 13.]</span>. I suoi principali
comandanti dell'armata erano <i>Nevitta,
Arinteo, Ormisda</i> fratello bandito del
re Sapore, <i>Dagalaifo, Vittore</i> e <i>Secondino</i>.
Ascendeva questo corpo d'armata a sessantacinque
mila persone, gente scelta, e
con esso entrò Giuliano nel paese persiano
dalla parte dell'Assiria, come dice
Ammiano; e trovato quel territorio fertile
e ricco, lasciò metterlo tutto a sacco; e
ciò senza consigliarsi colla prudenza, perchè
si privò de' foraggi e viveri che gli
avrebbono potuto servir nel ritorno. Ammiano <span class="fnote">[Ammianus, lib. 24, cap. 1.]</span>,
che si trovava in quella spedizione,
oltre a Libanio <span class="fnote">[Liban., Orat. XII.]</span> e Zosimo <span class="fnote">[Zosim., lib. 3, cap. 17.]</span>,
descrive minutamente il continuato viaggio
di Giuliano, a cui niuno si trovava
che facesse resistenza. Prese alcune castella,
e specialmente la città di Bersabora,
una delle maggiori di quelle contrade,
e poscia a forza d'armi Maozamalca,
altra gran città. Non era egli lungi da
Ctesifonte, capitale allora della Persia,
quando arditamente fece passare il fiume
Tigri all'armata sua in faccia ai nemici
che ne difendevano la ripa opposta, e andarono
ben presto in rotta. Vero è avere
Socrate <span class="fnote">[Socrat., lib. 3, cap. 21.]</span> scritto che Giuliano imprese
l'assedio di Ctesifonte, dove era
chiuso lo stesso re Sapore; ma dagli autori
contemporanei, cioè da Ammiano, Libanio
<span class="pagenum"><a id="Page_130"></a>[130]</span>
e s. Gregorio Nazianzeno, altro non
sappiamo se non ch'egli fece dar il guasto
ai contorni d'essa città, e che Sapore
si trovava lungi di là, intento a metter
insieme una poderosa armata per resistere
ai Romani. Non lasciò egli di spedir
altri deputati a Giuliano per dimandar pace;
e questi s'indirizzarono ad Ormisda,
fratello d'esso re, il quale militava in
favor di Giuliano. Ne parlò Ormisda; ma
Giuliano, senza volerne intender parola,
gli ordinò di licenziar tosto que' messi, e
di coprire il motivo della lor venuta per
timore che le lusinghe della pace non ismorzassero
l'ardor delle truppe. Giacchè
riconobbe pericoloso l'assediar Ctesifonte,
non che difficile l'impadronirsene,
determinò Giuliano di tornarsene addietro
alla lunga del Tigri <span class="fnote">[Joan. Malala, Chron. Rufus Fest., in Brev.]</span>. Ma lasciatosi
sovvertire da un furbo disertore persiano,
al dispetto de' consigli d'Ormisda si
allontanò da quel fiume, e prese a passare
per mezzo al paese insperanzito ancora
di trovar Sapore e di dargli battaglia.
Fece prendere ai soldati dei viveri per
venti giorni, ed affinchè la flotta, da cui
ritirò le milizie, non cadesse in man dei
nemici, a riserva di alquante barche, tutta
la bruciò. Dio, che voleva alfin liberare la
terra da questo nemico del nome cristiano,
e che tanto confidava ne' falsi dii,
permise ch'egli si accecasse in questa forma,
appigliandosi ad una risoluzion tale,
che da Ammiano e de altri altamente vien
condannata.
</p>

<p>
Si mise in marcia l'armata romana,
ma piena di mormorazioni, nel dì 16 di
giugno: ed ecco comparir Sapore con
quante forze potè, non per decidere la
sorte con una giornata campale, ma solamente
per infestare e pizzicar da ogni
lato i Romani, sperando specialmente di
affamarli, perchè preventivamente avea
desolato il paese per dove aveano da passare <span class="fnote">[Ammianus, lib. 25, cap. 1 et seq. Rufus
Festus, in Brev. Aurelius Victor, in Epitome.]</span>.
Così appunto avvenne. D'uopo
fu lo star quasi sempre in armi; frequenti
<span class="pagenum"><a id="Page_131"></a>[131]</span>
furono le scaramuccie; mancarono in fine
i viveri, e foraggio non si trovava: però
i lamenti e la costernazione si diffusero
per tutto l'esercito. Venne il dì 20 di
giugno, in cui più arditi che mai giunsero
in grosso numero e in varii corpi i Persiani
ad assalire i Romani che erano in
marcia, molestandoli qua e là, e massimamente
alla coda. Giuliano, all'intendere
il gran rumore e la strage che faceva
de' suoi il nimico, senza far caso del
trovarsi allora senza usbergo, anzi affatto
disarmato, dato di piglio ad uno scudo,
volò ad incoraggire i suoi. Ma mentre
egli dà la caccia ai nemici <span class="fnote">[Ammianus, lib. 25, cap. 3.]</span>, un'asta
lanciata da un cavaliere gli volò addosso,
e trapassategli le coste, penetrò sino
alle viscere. Caduto da cavallo, fu immediatamente
portato sopra uno scudo in
luogo sicuro; si mise mano ai medicamenti;
tale nondimeno era la ferita, che
nella notte seguente si trovò disperata
la sua salute. Dimandò egli che luogo
era quello. Gli fu risposto <i>Frigia</i>. Allora
Giuliano si tenne spedito, perchè dicono
essergli stato gran tempo innanzi predetto
che morrebbe nella Frigia. Di simili
predizioni altri esempli ci somministra
la storia, con apparenza che sieno state
inventate dopo il fatto dai gentili, per accreditar
le pazze loro superstizioni. In
somma Giuliano in quella stessa notte
terminò i suoi giorni in età di circa trentadue
anni. Tale è il racconto che fa
della morte di Giuliano lo storico Ammiano,
il quale si trovava in quella stessa
armata, ed aggiugne essersi nel conflitto
d'esso giorno fatto gran macello
dei Persiani, finchè la notte diede fine alla
pugna, e che restarono sul campo morti
cinquanta dei loro satrapi. Io non la finirei
sì presto, se volessi qui riferir la varietà
dei racconti che abbiamo intorno alle
circostanze della morte di questo apostata
imperadore. Scrive Teodoreto <span class="fnote">[Theodoretus, lib. 3 Hist., cap. 20.]</span>
ch'egli, preso colla mano del suo sangue,
<span class="pagenum"><a id="Page_132"></a>[132]</span>
lo gittò in aria dicendo: <i>L'hai vinta,
Galileo.</i> Così soleva egli chiamare
il Signor nostro Gesù Cristo. Altrettanto
abbiamo da Sozomeno <span class="fnote">[Sozomenus, Histor., lib. 4, cap. 2.]</span>. Secondo
Filostorgio <span class="fnote">[Philostorg., lib. 6, cap. 15.]</span>, egli bestemmiò il sole,
suo gran dio, e tutti gli altri dii, trattandoli
da traditori. Quanto al cavaliere
che colla lancia (altri <span class="fnote">[Zonaras, in Annalib. Chronicon Alexandrin.]</span> dicono con un
dardo, ed altri colla spada) diede il colpo
mortale a Giuliano, mai non si potè
sapere chi fosse. Libanio sofista pagano <span class="fnote">[Liban., Orat. XII.]</span>,
spacciato adorator di questa apostata,
il solo è che ne fa autore un cristiano,
giacchè egli dice aver prima d'allora i
cristiani tramate altre insidie contro la
vita di lui; e che il re persiano, per quante
diligenze facesse, e per quante ricompense
promettesse, non potè trovare alcun
de' suoi che si vantasse d'aver fatto
quel colpo. Ma il medesimo Libanio altrove <span class="fnote">[Idem, Orat. XI.]</span>
tien un altro parere, attribuendo
ciò ad un Aquemenide, cioè ad un
Persiano. Eutropio <span class="fnote">[Eutrop., in Breviar.]</span>, che si trovò anche
egli in quella spedizione, Rufo Festo <span class="fnote">[Rufus Festus, in Breviar.]</span>
ed Aurelio Vittore <span class="fnote">[Aurelius Victor, in Epitome.]</span> scrivono che
la ferita venne dalla mano d'un cavalier
nemico, che gli gittò l'asta in fuggire,
com'era l'uso de' Persiani. Ammiano e
Zosimo, se un cristiano fosse stato l'uccisore,
siccome pagani, verisimilmente
non l'avrebbono taciuto. Il primo d'essi
solamente scrive essere corsa voce, che
un Romano l'avesse mortalmente ferito.
Qualunque nondimeno fosse un tal cavaliere,
certo egli fu esecutore e ministro
della volontà e giustizia di Dio, nel cui tribunale
era acceso il processo della nera
apostasia di Giuliano, e peroravano le
lagrime e preghiere de' santi contra di
questo persecutore del popolo e della
religion de' cristiani. Però essi cristiani
attribuirono alla onnipossente mano di
<span class="pagenum"><a id="Page_133"></a>[133]</span>
Dio la di lui caduta <span class="fnote">[Joannes Malala, in Chron. Alexand.]</span>, e il rappresentarono
dipoi come trafitto con una lancia da
san Mercurio martire. Fu portato il corpo
dell'estinto Giuliano a Tarso di Cilicia <span class="fnote">[Gregor. Nazianzen., Orat. IV.]</span>,
dove accompagnato da commedianti e
buffoni (che tale era l'uso dei gentili) ebbe
un'assai vile sepoltura, e per accidente
fu posto vicino a quello di Massimino II
Augusto, cioè di un altro fiero nemico
della religion cristiana. Non si potrebbe
abbastanza dire con che gioia dai popoli
cristiani, con che dolore dai pagani
fosse intesa la morte di questo empio imperadore.
Libanio <span class="fnote">[Liban., in Vita sua. Idem, Orat. XI et XII.]</span> confessa che fu vicino
a darsi la morte a questo avviso;
ma volle sopravvivere, per poterne far
l'orazione funebre, ed in fatti la compose
dipoi con impiegar la sua adulatoria
eloquenza a dare risalto alle apparenti
di lui virtù, e a caricarlo di lodi eccessive.
Ma nè pur fra i cristiani mancò chi
con migliore pennello lasciò dipinti i vizii
e le iniquità di Giuliano; e questi fu
san Gregorio Nazianzeno <span class="fnote">[Gregor. Nazianz., Orat. IV.]</span>, il quale con
soda facondia compose due celebri orazioni
contra di lui, e ci lasciò un ritratto
più somigliante al vero di quel che fecero
i gentili.
</p>

<p>
Questo avvenimento poi, quanto men
pensato, tanto più dovette recar di confusione
non solo al medesimo Giuliano
ferito, ma ancora al paganesimo tutto.
Sforzaronsi ben Ammiano <span class="fnote">[Ammian., lib. 23, cap. 2.]</span> e Libanio <span class="fnote">[Liban., de Templ.]</span>
per far credere che gli aruspici
indovini e maghi, de' quali cotanto abbondava,
e sì forte si fidava il superstizioso
Augusto, osservarono più presagii
della di lui vicina morte; ma il fatto
grida in contrario. Certo è che Giuliano,
badando a quegl'impostori, si prometteva
gloriose vittorie, ed aveva già spedito
Memorio presidente della Cilicia, perchè
gli preparasse buon quartiere in Tarso,
<span class="pagenum"><a id="Page_134"></a>[134]</span>
dov'egli pensava di svernare. Si sa inoltre
che egli avea minacciato un fiero
scempio ai cristiani, tornato che fosse
glorioso per la sognata vittoria de' Persiani.
Fuor di dubbio è ancora che Giuliano <span class="fnote">[Ammian., lib. 22, cap. 12.]</span>
prima di uscire in campagna,
e per tutto il viaggio, fece innumerabili
sagrifizii, tanto per aver favorevoli gli
insensati suoi dii, quanto per cercar
nelle viscere delle vittime la cognizion
dell'avvenire. Lo stesso Ammiano <span class="fnote">[Idem, ibid.]</span>
confessa ch'egli alle volte in un sol sacrifizio
faceva scannar centinaia di buoi,
ed innumerabili greggi d'altre bestie, e
bianchi uccelli, cercati per mare e per
terra, di modo che quasi non passava
giorno, in cui colle carni di tanti animali
uccisi non solamente s'ingrassassero
i falsi suoi sacerdoti, ma ne sguazzassero
ancora tutti i suoi soldati: spesa
indicibile, condannata fin da quel medesimo
storico gentile. Così nel celebre
tempio di Carres dedicato alla Luna, per
quanto narra Teodoreto <span class="fnote">[Theodoretus, lib. 3 Hist., cap. 21.]</span>, chiusosi
Giuliano un giorno durante la suddetta
spedizione, non si seppe cosa ivi facesse,
se non che uscito, mise le guardie a
quel luogo, con ordine di non lasciarvi
entrar persona sino al suo ritorno. Venuta
poi la nuova di sua morte, fu aperto
il tempio, e vi si trovò una donna impiccata
col ventre aperto, per qualche
incantesimo fatto da Giuliano, o pure
per cercar nelle di lei viscere quel che
gli dovea succedere nella guerra co' Persiani.
Che impostore solenne dovette mai
essere il primo che fece credere, e trovò
poi tanti che stoltamente credettero
potersi nelle viscere degli animali scoprir
l'avvenire de' fatti degli uomini e degli
accidenti della vita! Che han che fare i
fegati e polmoni delle bestie, sagrificate
a caso, colle azioni umane, onde si potesse
leggere quivi, come in un libro, le
cifre di quel che dovea accadere? L'evento
poi fece pur conoscere quante
<span class="pagenum"><a id="Page_135"></a>[135]</span>
fossero in ciò le illusioni di Giuliano,
quanto vana la di lui fidanza ne' suoi
idoli. Allorchè egli si credea vicino al
colmo della gloria, e nel tempo stesso,
come osservò il Nazianzeno <span class="fnote">[Gregor. Nazianz., Orat. IV.]</span>, che
tutto il paganesimo immolava vittime
per lui: eccolo steso a terra dalla destra
di Dio, e andare in un fascio le sue
glorie, e seco tutte le speranze de' gentili,
i quali già si figuravano di dover
calpestare la Croce, e rendere idolatra
di nuovo il romano imperio. Perchè
erano bene incamminate le lettere in
questi tempi, si possono rammentare
sotto il breve regno di Giuliano varii
scrittori che registrarono le azioni di lui,
come <i>Ammiano Marcellino, Eunapio, Temistio</i>
e <i>Libanio</i>, celebri sofisti pagani.
Abbiamo ancora alcuni libri del medesimo
<i>Giuliano</i> pieni di satire e di buffonerie.
Non resta più quello ch'egli
scrisse contro la religione cristiana, ma
bensì ne abbiamo la confutazione fatta
da san Cirillo vescovo d'Alessandria.
Altri sofisti e filosofi fiorirono allora,
de' quali si son perdute le opere, e fu in
credito ancora <i>Oribasio</i> medico, di cui
si son conservati varii libri. Ma se i gentili
coltivavano allora le lettere, non
men di loro vi si applicarono i cristiani,
fra' quali specialmente gran nome e venerazione
venne ai santi <i>Basilio, Gregorio
Nisseno, Gregorio Nazianzeno, Cesario,
Ilario</i> e ad altri, dei quali parla la storia
ecclesiastica e letteraria.
</p>

<p>
Trovavasi l'armata romana per l'imprudente
condotta di Giuliano in grandissime
angustie, perchè in un paese
incognito e difficile; priva di vettovaglie,
e senza sapere onde condurne; sminuita
di molto per li patimenti e per le battaglie;
attorniata tuttavia e continuamente
infestata dall'armi persiane. A questi
malanni si aggiunse l'inaspettata morte
dell'imperadore: il perchè tutto era confusione
ed affanno. Sì fiera contingenza
obbligò gli uffiziali di esso esercito a
<span class="pagenum"><a id="Page_136"></a>[136]</span>
provvedersi di un capo senza perdere
tempo; e perciò nel dì seguente, giorno
27 di giugno, concordemente elessero
imperador <i>Gioviano</i> <span class="fnote">[Eutropius, in Breviar. Hieronymus, in
Chronic.]</span>, ch'era allora
capitan della guardia appellata de' domestici,
personaggio di gran riputazione
nella corte, e per la sua dolcezza, onoratezza
e prudenza amato e stimato da
ognuno <span class="fnote">[Aurelius Victor, in Epitome. Ammianus,
lib. 25, cap. 7.]</span>. Era stato suo padre <i>Varroniano</i>
conte, nativo di Singidono città
della Mesia, che aveva esercitata la stessa
carica nella guardia de' domestici, e
poi s'era ritirato per godere il resto dei
suoi giorni in riposo <span class="fnote">[Themist., Orat. V.]</span>. Anche il credito
del padre contribuì non poco alla
esaltazione del figliuolo. Secondo i conti
di Eutropio, nacque Gioviano circa l'anno
331, e nelle medaglie <span class="fnote">[Du-Cange, Hist. Byz. Mediobarbus, Numism.
Imper.]</span> il troviamo
chiamato <i>Flavio Claudio Gioviano</i>. Ci
vorrebbe far credere Ammiano <span class="fnote">[Ammian., lib. 25, cap. 7.]</span> che
quasi accidentale fosse la di lui elezione,
e molti se ne mostrassero malcontenti;
e vorrà dire i pagani. Sparla ancora dei
di lui costumi. Altrettanto fa Eunapio <span class="fnote">[Eunap., Vit. Sophist.]</span>.
Erano amendue gentili. Ma Zosimo <span class="fnote">[Zosimus, lib. 3 Hist., cap. 30.]</span>,
che pur era anch'egli pagano, e Teodoreto <span class="fnote">[Theod., lib. 4 Hist., cap. 1.]</span>
lo attestano eletto di comune consentimento;
e ciò vien confermato
da Eutropio che si trovò in quell'armata.
Cristiano di professione era Gioviano;
e ricavasi da Socrate <span class="fnote">[Socrates, lib. 3 Hist., cap. 22.]</span>, che avendo
l'apostata Giuliano intimato agli uffiziali
di rinunziare alla religion cristiana, o
pur ai lor impegni, Gioviano allora tribuno
scelse l'ultimo partito. Ma perchè
egli era uomo sperimentato nella milizia,
gli conservò il suo posto. E di questo
suo attaccamento una pruova gloriosa
<span class="pagenum"><a id="Page_137"></a>[137]</span>
diede egli appena creato imperadore <span class="fnote">[Rufin., Hist., lib. 3. Socrates. Sozomen.
Theodoret.]</span>.
Imperocchè, senza temere la possanza
de' generali e il capriccio dei soldati,
protestò d'essere cristiano, e di non poter
comandare ad un'armata, che avendo
appresa da Giuliano l'empietà, ed
essendo abbandonata da Dio, altro non
dovea aspettarsi che l'ultimo eccidio.
Al che risposero ad alta voce i soldati,
con dichiararsi cristiani, perchè parte
tali erano, e gli altri elessero di farsi.
Quello che dipoi succedesse per conto
della guerra co' Persiani, benchè spettante
al presente anno, pure chieggo licenza
di riferirlo al seguente.
</p>
<hr />
</div>

<div class="chapter">
<h2 class="hidden"><a id="CCCLXIV"></a>CCCLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCLXIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Liberio</span> papa 13.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Claudio Gioviano Augusto</span> e <span class="smcap">Flavio
Varroniano</span> nobilissimo fanciullo.
</p>

<p>
Ebbe Gioviano Augusto per moglie
<i>Caritone</i>, figliuola di Lucilliano generale
rinomato in questi tempi, che gli partorì
una figlia ed un figliuolo, nomato
<i>Varroniano</i>, in età allora, per quanto si
può raccogliere da Ammiano <span class="fnote">[Ammianus, lib. 25, cap. 10.]</span>, di circa
un anno. Conferì Gioviano a questo
suo rampollo il titolo di <i>nobilissimo fanciullo</i>,
e il volle console seco per l'anno
presente; ma perchè coi vagiti e colla
ripugnanza mostrò di non voler essere
condotto nella sedia curale, i superstiziosi
pagani presero ciò per un presagio
di disgrazie. Tornando ora alle avventure
dell'anno precedente, da che Gioviano
fu proclamato Augusto, cominciò
a pensare ai mezzi di salvare l'armata
dall'evidente rischio di perire affatto o
per le armi de' Persiani, o per la mancanza
de' viveri <span class="fnote">[Ammian., lib. 25, cap. 5. Liban., in Vita sua.]</span>. Intanto un alfiere
<span class="pagenum"><a id="Page_138"></a>[138]</span>
romano, tra cui e Gioviano erano passati
dei disgusti, desertò, e portò al re
Sapore la nuova della morte di Giuliano;
che essendo eletto in luogo di lui un
imperadore dappoco, era venuto il tempo
di subissare i Romani. Animato da
tali avvisi il Persiano, per tre giorni con
tutte le sue forze inseguì la marcia del
nemico esercito, non senza strage di
molti Romani, ma sempre con perdita
maggiore dal canto suo. Arrivò nel primo
dì di luglio l'afflitta armata romana
alla città di Dura, non lungi dal Tigri,
e si stentò forte a tener in dovere
le ammutinate milizie, che faceano istanza
di passar tosto quel rapido fiume,
benchè senza ponte, e prive affatto di
barche, perchè la fame li pungeva, e
toccava ai poveri cavalli uccisi di servir
loro di pane. In questo miserabile stato,
e in pericolo di restar tutti preda dei
nemici, come si può conghietturare, mosso
Iddio in riguardo del piissimo imperadore
a pietà <span class="fnote">[Gregor. Nazianz., Orat. IV. Theodoret.,
lib. 4, cap. 2. Socrates. Sozomenus.]</span>, fece che il re persiano
spontaneamente inviò persone a Gioviano
Augusto per trattar di pace <span class="fnote">[Ammianus, lib. 25, cap. 7.]</span>. A
tale spedizione si credè spinto Sapore
dalla notizia d'essere stati in ogni scaramuccia
e fatto d'armi perditori i suoi
soldati, dal timore di peggio, e dal desiderio
di liberare il suo paese da un sì
poderoso nemico. Riconobbe lo stesso
Ammiano, benchè nemico di Gioviano,
per un favor particolare di Dio, una
tale spedizione e dimanda, quando le
apparenze tutte erano che Sapore potea
finir la guerra colla total rovina dell'esercito
romano. Trattossi dunque di
pace nello spazio di quattro giorni; e
perchè i Romani si trovavano in troppo
svantaggio, e si udiva che <i>Procopio</i>, parente
del defunto Giuliano, macchinava
ribellione, fu astretto l'Augusto Gioviano
a comperar dai nemici una pace vergognosa
bensì per l'imperio romano,
<span class="pagenum"><a id="Page_139"></a>[139]</span>
ma necessaria <span class="fnote">[Eutrop., in Breviar.]</span>. Gli convenne dunque
restituire a' Persiani cinque provincie
picciole con alcune castella che essi
aveano già ceduto ai Romani sotto Diocleziano,
ed inoltre abbandonar loro le
città di Nisibi e di Singara, con ritirarne
prima gli abitanti. Zosimo <span class="fnote">[Zosimus, lib. 3, cap. 31.]</span> aggiugne
che anche buona parte dell'Armenia
passò allora in poter de' Persiani, ma
ciò accadde in altro tempo. Non lasciarono
gli scrittori pagani, cioè Ammiano,
Eutropio e Zosimo, di processar Gioviano
imperadore, quasichè con questo
trattato di pace egli facesse perdere il
credito al romano imperio, il cui chimerico
dio Termine si gloriavano una
volta i Romani che non rinculcava giammai.
E pure abbiamo veduto che Adriano,
Aureliano e Diocleziano abbandonarono
ai Barbari varie provincie che
già erano dell'imperio. Oltre di che,
non si doveva a Gioviano attribuir
questo infelice successo, ma bensì alla
imprudenza e temerità di Giuliano, per
aver fatta bruciar la flotta necessaria,
e poscia impegnata l'armata romana
così innanzi nel paese nemico, fatto altresì
devastare da lui, senza aver punto
di comunicazione col proprio, e senza
prendere buone misure per l'importante
sussistenza e provvisione de' viveri. In
tali strettezze il consiglio si prende non
dall'amore della gloria, nè dalla propria
volontà, ma bensì dalla necessità e dall'arbitrio
di chi gode il vantaggio. Che
se da Eutropio <span class="fnote">[Eutrop., in Breviar.]</span> è biasimato Gioviano,
perchè dopo essere giunto in salvo
non ruppe il trattato: di questa infame
politica non si servono i principi veramente
cristiani che rispettano Dio più
della propria utilità, nè adoperano mai
il giuramento per ingannare altrui, sapendo
quando Iddio, chiamato in testimonio
de' patti, abborrisca e gastighi gli
spergiuri.
</p>

<p>
<span class="pagenum"><a id="Page_140"></a>[140]</span>
Stabilita la pace e dati gli ostaggi,
quietamente, ma con gran fatica e perdita
di molte persone annegate, o morte
di fame <span class="fnote">[Ammianus, lib. 25, cap. 8.]</span>, passò l'armata romana di
là dal Tigri, e le convenne far tuttavia
viaggio per sei giorni, senza trovar neppur
acqua non che cibo, supplendo al
bisogno l'erbe e la carne de' cammelli uccisi.
Arrivati finalmente al castello d'Ur,
trovarono ivi qualche rinfresco, finchè
giunsero in siti da potersi ben satollare.
Allora Gioviano Augusto spedì in Italia,
nell'Illirico e nelle Gallie uffiziali a portar
la nuova della sua esaltazione, distribuì
i governi e le cariche. Giunto poi
che fu a Nisibi, volle eseguita la capitolazione,
consegnando a' Persiani quella ricca
e popolata città, con trasportarne altrove
gli abitanti: scena lagrimevole descritta
da Ammiano <span class="fnote">[Idem, ibidem.]</span> e da Zosimo <span class="fnote">[Zosimus, lib. 3, cap. 33.]</span>, e
più pateticamente dal Grisostomo <span class="fnote">[Chrysost., in Gentiles.]</span>, in
guisa che intenerisce i lettori. Nel mese
di ottobre finalmente pervenne ad Antiochia,
il cui popolo, da che intese la
morte dell'apostata Giuliano, avea fatta
gran festa, gridando dappertutto <span class="fnote">[Theodoretus, lib. 3 Hist., cap. 22.]</span>:
<i>Dio l'ha vinta, e Gesù Cristo con lui</i>: con
passar poi a dileggiare l'estinto odiato
principe, e Massimo filosofo, e tutta l'altra
ciurma degli incantatori e indovini
che l'aveano burlato con tante loro promesse.
Applicossi tosto il novello imperadore
a ristabilire la pace della religione
cristiana. Se vogliam credere a
Temistio <span class="fnote">[Themistius, Orat. V.]</span>, egli permise ad ognuno la
libertà di osservar quella che più gli piacesse,
nè ai pagani vietò l'uso dei loro
templi e sagrifizii. Altramente ne parla
Socrate <span class="fnote">[Socrat., lib. 3 Histor., cap. 25.]</span>, con dire che d'ordine suo
furono chiusi di nuovo i templi degl'idoli.
Quel che è più, lo stesso Libanio <span class="fnote">[Libanius, Orat. XII.]</span>
<span class="pagenum"><a id="Page_141"></a>[141]</span>
sofista, sì caro a Giuliano, confessa che
dopo la morte di lui ognun poteva a
man salva parlare contra de' falsi dii, e
che i templi de' gentili restavano serrati
e andavano in rovina; e che i sacerdoti
filosofi e sofisti pagani erano maltrattati,
derisi e imprigionati. Libanio anch'egli
corse gran pericolo della vita <span class="fnote">[Liban., in Vita sua.]</span>, perchè
non cessava di piangere e lodar Giuliano;
ma il buon Gioviano non gli volle mai
fare un reato di questo suo pazzo impegno.
Furono dunque dal piissimo Augusto
restituiti tutti i privilegii alle chiese,
al clero, alle vergini e vedove sacre, e
richiamati dall'esilio i vescovi cattolici,
molti de' quali erano stati banditi dal
perfido Giuliano, e massimamente l'insigne
vescovo d'Alessandria sant'Atanasio <span class="fnote">[Gregor. Nazianz., Orat. XXI. Theodoret.
Socrates.]</span>.
Andò egli a trovar Gioviano in
Antiochia, e la sua presenza assaissimo
giovò per preservare il di lui cuore dalle
suggestioni degli ariani, de' macedoniani
e degli altri eretici o scismatici di questi
tempi. Ma che? Mentre il buon principe
s'affatica per la tranquillità della Chiesa
e per la pubblica felicità, ecco un'improvvisa
morte troncar il filo di sua vita, e
far abortire tutti i di lui gloriosi disegni.
S'affrettava egli per venire in Occidente
affin di mettere riparo alle sedizioni e rivolte
che si temevano. Ed in fatti essendo
egli pervenuto a Tiana nella Cappadocia,
gli giunse avviso che <i>Lucilliano</i> suocero
suo, creato ultimamente, o pure confermato
generale dell'armi nell'Illirico <span class="fnote">[Ammian., lib. 25, cap. 10. Zosimus, lib. 3,
cap. 35.]</span>,
essendo passato nelle Gallie, quivi dai
soldati batavi ammutinati era stato privato
di vita. <i>Valentiniano</i> tribuno, ch'era
seco, ebbe la fortuna di salvarsi, destinato
da Dio per divenir imperadore fra
pochi mesi. Di peggio non accadde nelle
Gallie; e quei popoli spedirono poco dipoi
deputati ad umiliar la loro ubbidienza
a Gioviano. Trovossi l'Augusto principe
<span class="pagenum"><a id="Page_142"></a>[142]</span>
in Ancira, capitale della Galazia, nel
primo giorno del presente anno, e quivi
con solennità celebrò il consolato da lui
preso col suo picciolo figliuolo <i>Varroniano</i>.
Per tal congiuntura il sofista Temistio
compose un'orazione che resta tuttavia.
Ancorchè i rigori del verno dovessero
persuadere a Gioviano il fermarsi in Ancira,
tale nondimeno era la di lui premura
per arrivare a Costantinopoli <span class="fnote">[Socrates, lib. 3, cap. 26. Zosimus, lib. 3,
cap. 35. Sozom., lib. 6, cap. 6.]</span>, che
non si potè trattenere dal continuare il
viaggio. Ma pervenuto a Dadastana nei
confini della Galazia e Bitinia, dove se
gli presentò Temistio con altri senatori
a lui spediti da Costantinopoli, nella notte
del dì 16 venendo il 17 di febbraio,
sorpreso da un maligno accidente, fu nella
seguente mattina ritrovato morto, dopo
aver regnato solamente sette mesi e
venti giorni, in età, secondo Ammiano <span class="fnote">[Ammianus, lib. 25, cap. 10.]</span>
ed Eutropio <span class="fnote">[Eutrop., in Breviar.]</span>, di trentatrè anni. Varie
furono le dicerie intorno alla cagion di
sì funesto caso. Chi l'attribuì all'aver
egli dormito in una camera poco dianzi
imbiancata colla calce; chi all'odore del
carbone acceso in esso per riscaldarla;
altri ad un eccesso di mangiare fatto
nel dì innanzi <span class="fnote">[Sozom. Orosius. Hieronym. et alii.]</span>. Il Grisostomo <span class="fnote">[Chrysostom., Homil. XXV in Philipp.]</span> ed
altri parlano di veleno, o ch'egli fosse
strangolato dalle guardie; e pare che
Ammiano <span class="fnote">[Ammianus, lib. 25, cap. 10.]</span> stesso non si allontani da
sì fatto sospetto. Fu poi portato a Costantinopoli
il di lui corpo, ed onorevolmente
seppellito nella chiesa degli Apostoli.
<i>Caritone</i> Augusta sua moglie, che
vivente non l'avea potuto vedere imperadore,
lo accolse morto nel venirgli incontro
a Costantinopoli. Si trova poi essa
tuttavia viva nell'anno di Cristo 380
insieme col figliuolo <i>Varroniano</i> <span class="fnote">[Zonar., in Annalib. Cedrenus, Histor.]</span>, a cui
nondimeno era stato cavato un occhio,
<span class="pagenum"><a id="Page_143"></a>[143]</span>
affinchè non osasse un dì pretendere all'imperio,
vivendo egli nondimeno sempre
in timore di qualche peggior trattamento
che venisse consigliato dall'iniqua
politica del mondo.
</p>

<p>
Stettero gli uffiziali dell'armata romana
dopo la morte di Gioviano per nove
o dieci giorni senza principe, consultando
sempre chi fosse degno di sì eccelsa
dignità. Varii furono i candidati; ma in
fine i voti concordi andarono a cadere
in <i>Valentiniano</i>, per opera specialmente
di <i>Sallustio Secondo</i>, prefetto del pretorio
d'Oriente, e d'<i>Arinteo</i> e <i>Dagalaifo</i> generali
delle armi <span class="fnote">[Ammianus, lib. 26, cap. 1, et lib. 30, cap. 7.]</span>. Per patria sua riconosceva
<i>Flavio Valentiniano</i> (che così egli
è nominato nelle iscrizioni e medaglie)
Cibala città della Pannonia; per padre
<i>Graziano</i>, il quale nato di famiglia ignobile,
ma dotato d'una gran forza, per varii
gradi della milizia era giunto ad essere
conte dell'Africa. E quantunque sotto
Costanzo Augusto, mentr'egli era comandante
dell'armi nella Bretagna, fosse
spogliato de' suoi beni, siccome incolpato
d'aver accolto in sua casa Magnenzio
poco prima della di lui ribellione: non
però di meno fu egli sempre in grande
stima tra le persone militari, e il credito
suo giovò al figliuolo per salire sul trono.
Anche Valentiniano, nato circa l'anno
di Cristo 321, per la via dell'armi
fece il noviziato della sua fortuna,
mostrando in varie occasioni non men
coraggio che perizia dell'arte militare <span class="fnote">[Zosimus, lib. 3, cap. 36.]</span>.
Per una calunnia del general <i>Barbazione</i>,
Costanzo Augusto il cassò nell'anno 357,
levandogli un corpo di cavalleria, a cui
nelle Gallie comandava in grado di tribuno.
Sotto Giuliano esercitò la carica di
tribuno d'una compagnia delle guardie
d'esso Augusto, nel cui servigio gli occorse
un glorioso accidente che fece
molto parlare di lui <span class="fnote">[Zosim., lib. 4, cap. 2. Sozomenus, lib. 4,
cap. 6. Theodoret., lib. 3, cap. 12.]</span>. Trovandosi esso
Giuliano in Antiochia, ed entrando in un
<span class="pagenum"><a id="Page_144"></a>[144]</span>
tempio degl'idoli, un di que' sacerdoti
che spargeva dell'acqua sopra chi l'accompagnava
come per purificarlo (rito
antichissimo santificato nella religion
cristiana) con una goccia toccò la veste
di Valentiniano. Era questi di profession
cristiano, e però sembrandogli d'essere
contaminato per quell'acqua spruzzata
dalle mani di un idolatra, il quale
forse anche caricò la mano appunto
perchè sapea che egli era cristiano, gli
disse una mano d'ingiurie; e v'ha chi
crede che gli desse un pugno, o pure
che si tagliasse quel pezzo dell'abito,
dov'era caduta l'acqua. Fu osservato
da Massimo filosofo pagano, che ne informò
tosto Giuliano. Irritato l'apostata
Augusto per tale sprezzo del rituale
gentilesco, ordinò a Valentiniano di sagrificare
agl'idoli, o pure di dimenticare la
carica. Generosamente elesse egli la perdita
di tutto piuttosto che di mancare
alla fede verso Dio, il qual poi per tanta
fedeltà il ricompensò sulla terra, e più
dovette farlo in cielo <span class="fnote">[Orosius, lib. 7, cap. 32. Sozomenus. Theodor.
Philost.]</span>. I più degli antichi
tengono che Giuliano il cacciasse
in esilio; ma questo non è certo. Di sopra
accennammo che Valentiniano sotto
l'Augusto Gioviano accompagnò nelle
Gallie il generale Lucilliano, e per buona
ventura scappò dalle mani de' Batavi,
allorchè nella città di Rems tolsero la
vita ad esso Lucilliano. Essendo egli poi
venuto a trovar Gioviano in Oriente,
creato capitano della seconda compagnia
delle guardie, restò in Ancira con ordine
di tener dietro all'imperadore dopo qualche
tempo. Ma venuto a morte Gioviano,
ed essendosi accordati i principali dell'esercito
ad eleggere lui per Augusto,
giunsero i deputati ad Ancira con questa
lieta nuova, facendogli istanza che s'affrettasse
a raggiungere l'armata, la quale
con impazienza l'aspettava in Nicea,
capitale in questi tempi della Bitinia (ma
senza pregiudizio di Nicomedia), dove
era seguita la di lui elezione.
</p>

<p>
<span class="pagenum"><a id="Page_145"></a>[145]</span>
Arrivò Valentiniano nel dì 24 di febbraio
a Nicea, ma nel dì seguente non
volle farsi vedere in pubblico, se è vero
ciò che scrive Ammiano <span class="fnote">[Ammian., lib. 26. cap. 1.]</span>, perchè nel
dì 25 di febbraio di quest'anno correva
il bissesto, e per una ridicola superstizione
doveano i Romani d'allora crederlo
giorno di cattivo augurio. Ora nel
dì 26, essendo schierato l'esercito romano
fuor di Nicea, montò Valentiniano
sopra un palco alla vista di tutti, e con
incessanti acclamazioni fu dichiarato
Augusto, vestito della porpora ed ornato
col diadema. Fece egli cenno di voler
parlare; ma i soldati, senza lasciarlo dire,
rinforzarono le grida, con esigere ch'egli
in quel punto dichiarasse un collega nell'imperio,
non volendo più restar senza
capo, se l'imperatore per disavventura
mancasse di vita. Parevano anche disposti
a violentarlo, ma egli senza punto lasciarsi
intimidire, allorchè potè farsi intendere,
intrepidamente disse <span class="fnote">[Ammianus, lib. 26, cap. 2. Sozomen. Theodoret.
Philostorg.]</span>, che
dianzi dipendeva da essi il creare lui
imperadore; ma da che aveano creato
lui tale, a lui toccava il pensare a quel
che più conveniva al pubblico bene; non
ricusar già egli di prendere un collega,
ma che un affare di tanta importanza
esigeva matura considerazione: e così
cessò il tumulto. Ci vien dipinto Valentiniano
Augusto da Aurelio Vittore <span class="fnote">[Aurel. Victor., in Epitome.]</span>
per uomo di bell'aspetto, nel cui portamento
ed operare compariva la gravità
ed un ingegno svegliato, inclinante
alla severità e alla collera. Poco parlava,
ma quel poco bene e con proprietà, ancorchè,
se vogliam credere a Zosimo <span class="fnote">[Zosim., lib. 3, cap. 36.]</span>,
egli non avesse studiato lettere,
e nè pur sapesse bene il greco, come
pare che si ricavi da Temistio <span class="fnote">[Themistius, Orat. VI.]</span>.
Si osservò sempre in lui un abborrimento
ai vizii e alla avarizia. Pratico
dell'arte militare degli antichi, andava
<span class="pagenum"><a id="Page_146"></a>[146]</span>
studiando nuove armi da offesa e difesa.
Dilettavasi di lavorare statue di terra; e
nella guerra compariva sperto in valersi
de' luoghi, de' tempi e di ogni menoma occasione
per cavarne profitto. In somma
tante doti in lui concorrevano, che s'egli
avesse tenuto in sua corte uomini professori
di onoratezza al pari di lui, e che
gli avessero detta la verità, in vece di
altri infedeli da lui presi, credendoli di
buona legge, avrebbe potuto gareggiare
coi più accreditati regnanti. Certo è
che, nel mediocre impiego ch'egli esercitava,
non dovea immaginare un sì glorioso
ascendente, o almeno non dovette
far brighe per ottener l'imperio, trovandosi
allora lontano dall'armata; anzi
Vittore sembra dire ch'egli fece anche
della difficoltà ad accettarlo. Comunque
sia, alzato al trono, egli riconobbe dalla
mano di Dio l'esaltazione sua e gliene
mostrò da lì innanzi la sua gratitudine,
con proteggere la Chiesa e dottrina cattolica <span class="fnote">[Sozom., lib. 6, c. 12. Socrat., lib. 4. cap. 1.]</span>,
e con tener basso il paganesimo:
intorno a che molte sue leggi abbiamo,
non però di molto peso, perchè egli,
sto per dire, non volea che la religione
sconciasse la politica sua. Le stesse sue
azioni dipoi mostrarono che non erano
assai radicati in suo cuore i documenti
del Vangelo. Ora egli non tardò ad impiegar
le sue applicazioni per togliere
gli abusi introdotti ne' tempi addietro,
come consta da molte sue leggi <span class="fnote">[Gothofred., in Chronolog. Cod. Theodos.]</span> di
questo medesimo anno, a noi conservate
nel Codice Teodosiano, le quali ci fanno
nello stesso tempo conoscere il progresso
del suo viaggio da Nicea a Costantinopoli,
e di là sino a Milano.
</p>

<p>
In Costantinopoli appunto volle Valentiniano
soddisfare alle premure dell'esercito,
con eleggersi un collega <span class="fnote">[Ammianus, lib. 26, cap. 4.]</span>.
Se n'era trattato in un gran consiglio
tenuto in Nicea, dove niuno osò di
scoprire il suo interno, a riserva di <i>Dagalaifo</i>,
il quale animosamente gli disse
<span class="pagenum"><a id="Page_147"></a>[147]</span>
che se egli amava la propria famiglia,
non gli mancava un fratello; ma se il
pubblico bene, cercasse il migliore. Dichiarossi
appunto Valentiniano in favor
del fratello, cioè di <i>Flavio Valente</i>, nel
dì 28 marzo <span class="fnote">[Idacius, in Chronic. Chronicon Alexandr.]</span>, e gli diede la porpora
e il diadema in un luogo lontano dalla
città sette miglia, e perciò appellato
<i>Hebdomon</i>. Era anch'egli cristiano, e,
secondo Teodoreto <span class="fnote">[Theodor., lib. 4, cap. 11.]</span>, seguitava allora
i dogmi del Concilio Niceno, ma col tempo
divenne persecutore del cattolicismo,
con lasciarsi sovvertir dagli Ariani, dei
quali comparve sempre gran protettore.
Fu applaudita allora, almeno in apparenza,
da tutti l'elezion di Valente, come
utile all'imperio; ed in fatti la concordia,
che passò da lì innanzi fra i due
fratelli nel governo, parve cosa mirabile,
e giovò non poco al pubblico. E di vero
meritò non poca lode Valente per aver
sempre conservata una fedel dipendenza
dal fratello maggiore, nulla di rilevante
operando senza consultarlo, ed ubbidendo
ai cenni, come avrebbe fatto un suddito
col principe suo. Scrive Zosimo <span class="fnote">[Zosimus, lib. 4, cap. 1.]</span>
che nel viaggio da Nicea a Costantinopoli
Valentiniano si ammalò. Ammiano <span class="fnote">[Ammian., lib. 16, cap. 4.]</span>,
più autentico scrittore, racconta
che dopo la promozione suddetta amendue
gli Augusti fratelli furono presi da
gagliarde febbri: il che fece lor sospettare
originata la lor malattia da qualche
fattucchieria lor fatta dagli amici del
defunto Giuliano. Perciò fu data incumbenza
ad <i>Orsacio</i> maestro degli ufficii,
o sia maggiordomo, uomo crudo, e
a <i>Giuvenco</i> questore, di esaminar questo
affare. Nulla si scoprì; e contuttochè
fossero denunziate molte persone illustri,
pure la destrezza di Sallustio Secondo,
prefetto del pretorio, tagliò le
gambe a tutti i processi. Per altro erano
i due principi assai portati ad odiare
chiunque avea goduto della grazia ed
<span class="pagenum"><a id="Page_148"></a>[148]</span>
amicizia di Giuliano; e però non la poterono
scappare nell'anno seguente
<i>Massimo</i> e <i>Prisco</i> filosofi, che più degli
altri erano stati confidenti dell'Apostata,
e riguardati di mal occhio anche dal
popolo. Prisco fu rimandato alla Grecia,
come innocente <span class="fnote">[Eunap., Vit. Sophist. cap. 5.]</span>; Massimo condannato
alla prigionia, finchè avesse pagato
una grossa pena pecuniaria. Avendo
amendue gli Augusti ricuperata la sanità
e le applicazioni ad affari più importanti,
fecero poco dappoi cessar quel
rumore e i processi suddetti.
</p>

<p>
Venuta la primavera, si misero essi
in viaggio alla volta dell'Occidente, e
sul fine d'aprile apparisce da una lor
legge <span class="fnote">[L. 5, de re militar., Cod. Theod.]</span>, che erano in Andrinopoli. Di
là passati a Filippopoli, a Serdica, e finalmente
a Naisso della Dacia nuova;
quivi nel castello di Mediana, lontana da
Naisso tre miglia, divisero fra loro il
governo dell'imperio <span class="fnote">[Ammianus, lib. 16, cap. 5.]</span>. Valentiniano
ritenne per sè l'Italia, l'Illirico, le Gallie,
le Spagne, la Bretagna e l'Africa. A
Valente cedette le provincie dell'Asia
tutta, coll'Egitto e colla Tracia. Partirono
anche fra loro le milizie e gli uffiziali,
con avere Valentiniano voluto al suo
servigio <i>Dagalaifo</i> generale dalla cavalleria,
<i>Giovino</i> general delle milizie delle
Gallie. <i>Equizio</i> ch'ebbe poi il comando
dell'armata dell'Illirico, <i>Mamertino</i> prefetto
del pretorio dell'Illirico, dell'Italia
ed Africa, e <i>Germaniano</i> prefetto del
pretorio delle Gallie. Con gran vigore
e credito di molta giustizia avea <i>Lucio
Turcio Aproniano</i> esercitata la carica
di prefetto di Roma. Egli ebbe in quest'anno
per successore <i>Cajo Cejonio
Rufio Volusiano</i>, che poco dovette godere
di tal dignità, perchè molte leggi del
Codice Teodosiano <span class="fnote">[Gothofred., Chron. Cod. Theod.]</span> ci fan vedere
prefetto di Roma <i>Lucio Aurelio Avianio
Simmaco</i>, pagano di credenza, e padre di
quel Simmaco, parimente pagano, che
<span class="pagenum"><a id="Page_149"></a>[149]</span>
riuscì celebre per varie cariche e per la
letteratura, di cui ci restan le lettere.
Se noi ascoltiamo Ammiano <span class="fnote">[Ammianus, lib. 26, cap. 5.]</span>, in questi
tempi l'imperio romano si trovava
da più parti infestato dai Barbari: il che
accrebbe i motivi a Valentiniano di non
differir la elezione del collega. Cioè nella
Gallia e nella Rezia le scorrerie degli
Alamanni recavano frequenti danni.
Dai Sarmati e Quadi era infestata la
Pannonia: la Bretagna dai Sassoni, Pitti
ed Atacotti, popoli bellicosi di quella
grand'isola. Nè da somiglianti mali andava
esente l'Africa, perchè varie nazioni
more di tanto in tanto correvano
a darle il sacco. I Persiani poi dal canto
loro aveano mossa guerra ad Arsace re
dell'Armenia, con pretesto di poterlo
fare in vigor della pace stabilita con
Gioviano, ma ingiustamente, come scrive
Ammiano. A cagion di tali turbolenze
si affrettò Valentiniano di venire a
Milano, per istar vicino e pronto per
accorrere dove maggior fosse il bisogno.
Chi vuole apprendere i buoni regolamenti
fatti da lui in quest'anno, non ha
che leggere nel Codice Teodosiano varie
sue leggi spettanti a questi tempi. Non
piacquero già ai popoli cattolici due di
esse. Coll'una <span class="fnote">[Lib. 7, de Maleficis, Cod. Theod.]</span> proibì ai pagani solamente
i lor sacrifizii notturni, ma non
già quei del giorno; ed altronde si sa
che la sua politica, tuttochè certamente
egli fosse buon cattolico, e favorisse la
vera Chiesa, il portò a lasciare ad ognuno
la libertà della coscienza, e a non
inquietar veruno per cagion di religione <span class="fnote">[Sozom., lib. 6, cap. 21. Socrates, lib. 4,
cap. 1.]</span>.
Per questa indifferenza fu egli
processato dal cardinale Baronio. Coll'altra
legge <span class="fnote">[L. 17, de Episcopis, Cod. Theodos.]</span> proibì ai vescovi di
ricevere nel clero le persone ricche, sì
perchè non si pregiudicasse al bisogno
del pubblico per gli magistrati, e perchè i
lor beni non colassero nelle chiese. Solamente
<span class="pagenum"><a id="Page_150"></a>[150]</span>
permise a quei che poteano
essere decurioni (erano questi, per così
dire, il senato d'ogni città) di farsi chierici,
con sostituire qualche lor parente,
a cui lasciassero i lor beni, o pure con
cedere al pubblico essi beni. Ma forse
questa legge, fatta per la provincia Bizacena
dell'Africa, fu un regolamento
particolare, nè si stese a tutto l'imperio.
</p>
<hr />
</div>

<div class="chapter">
<h2 class="hidden"><a id="CCCLXV"></a>CCCLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCLXV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Liberio</span> papa 14.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano</span> e <span class="smcap">Flavio Valente
Augusti</span>.
</p>

<p>
Siccome si ricava dalle leggi del
Codice Teodosiano, la prefettura di Roma
per gli cinque primi mesi fu appoggiata
a <i>Simmaco</i>, e dopo lui a <i>Volusiano</i>,
de' quali si è parlato di sopra. Per buona
parte dell'anno presente si fermò
l'Augusto Valentiniano in Milano; e
ch'egli facesse una scorsa per varie città
d'Italia, si scorge da alcune sue leggi <span class="fnote">[Gothofred., in Chronolog. Cod. Theod.]</span>
date in Sinigaglia, Fano, Verona, Aquileia
e Liceria, che non può essere quella
del regno di Napoli, e forse fu Luzzara,
terra del Mantovano, ossia del
Guastallese. Nelle date nondimeno di
quelle leggi si osserva qualche sbaglio <span class="fnote">[Ammian., lib. 26, cap. 5.]</span>.
Passò dipoi Valentiniano nelle Gallie, e
andò a posare in Parigi; veggendosi
ancora qualche legge data in quel luogo,
che a poco a poco crescendo di abitatori
nel sito fuori dell'isola della Senna,
divenne poi famosissima città. I movimenti
degli Alamanni quei furono che
trassero l'imperador nelle Gallie. Imperocchè
que' popoli avendo spediti i lor
deputati di buon'ora alla corte per
rallegrarsi con Valentiniano, in vece
<span class="pagenum"><a id="Page_151"></a>[151]</span>
di riportare a casa dei regali suntuosi,
com'era il costume, non ne ebbero
che pochi e di poco prezzo. Furono
anche trattati con asprezza da
<i>Orsacio</i>, maggiordomo dell'imperadore,
a cui fumava presto il commino. Il perchè
disgustati, per vedersi poco apprezzati
da quell'Augusto, rifiutarono quei
doni, e poi furiosamente cercarono di
vendicarsene addosso agl'innocenti loro
confinanti della Gallia, e fecero leghe
con altre nazioni barbare, istigandole
tutte ai danni dell'imperio romano.
Comandò Valentiniano che il generale
<i>Dagalaifo</i> marciasse coll'armata contra
di essi Alamanni; ma questi li ritrovò
già ritirati di là del Reno. Era vicino il
primo dì di novembre, quando ad esso
Augusto arrivò la dispiacevol nuova che
<i>Procopio</i> s'era ribellato in Levante contra
del fratello Valente, con impadronirsi
di Costantinopoli. Per timore che
costui non volgesse le armi verso l'Illirico,
che era di sua giurisdizione, spedì
Valentiniano colà <i>Equizio</i>, creato
general delle milizie di quel paese, con
buon numero di truppe, ed egli stesso
facea già i conti di tenergli dietro; ma
non meno i suoi consiglieri che i legati
di varie città galliche il trattennero, con
rappresentargli il pericolo, a cui restavano
esposte le Gallie; e con fargli conoscere
che Procopio era nimico di lui
e del fratello, ma che gli Alamanni erano
nemici di tutto l'imperio romano.
Perciò si fermò, e solamente andò a
Rems. Ed affinchè non penetrasse nell'Africa
il turbine mosso in Oriente,
spedì colà <i>Neoterio</i>, che fu poi console
nell'anno di Cristo 390, ed altri uffiziali,
raccomandando loro che ben vegliassero
alla quiete di quelle contrade.
Molte leggi abbiamo pubblicate da esso
Augusto in quest'anno, e registrate nel
Codice Teodosiano <span class="fnote">[Gothofred., Chronolog. Cod. Theodos.]</span>, colle quali proibì
il condannare alcun cristiano a fare
da gladiatore; siccome ancora l'esigere
danaro dalle provincie per regalare chi
<span class="pagenum"><a id="Page_152"></a>[152]</span>
portava le nuove di qualche vittoria, o
dei consoli novelli. Parimente levò i
privilegii de' particolari, volendo che
ognun portasse il suo peso ne' pubblici
aggravii. Inventò ancora i difensori delle
città, acciocchè proteggessero il popolo
contro la prepotenza de' grandi, e decidessero
anche le lor liti di poco momento.
Questa istituzione fatta per bene del
pubblico durò poi gran tempo, e cagion
fu che anche gli ecclesiastici ottenessero
dagli Augusti dei difensori per assistere
ai lor interessi ne' tribunali.
</p>

<p>
Per conto di Valente imperadore,
sul principio dell'anno presente egli
procedè console in Costantinopoli, e
venuta la primavera passò nell'Asia,
perchè facendo i Persiani guerra viva
all'Armenia, le apparenze erano che
volessero rompere la pace già stabilita
da Gioviano, ed assalir le terre del romano
imperio. I fatti mostrarono che
tale non era la loro intenzione. Ancorchè
Socrate <span class="fnote">[Socrat., lib. 4, cap. 2.]</span> scriva che Valente giunse
ad Antiochia, pure abbiamo da Ammiano <span class="fnote">[Ammianus, lib. 26, cap. 7.]</span>
che s'incamminò bensì a
quella volta, ma poi si fermò a Cesarea
di Cappadocia, dove cominciò a farsi
conoscere parziale assai caldo degli Ariani,
e persecutor dei Cattolici. Mentre
egli dimorava in quelle parti, un fierissimo
tremuoto nel dì 21 di luglio, secondo
Ammiano ed Idazio <span class="fnote">[Idacius, in Chron.]</span>, oppure
nel dì 21 d'agosto, come ha la Cronica
Alessandrina <span class="fnote">[Chronicon Alexandr.]</span>, si fece sentire per tutto
l'Oriente. San Girolamo <span class="fnote">[Hieronymus, in Chronic.]</span> scrive per
tutto il mondo; il che ha ciera d'iperbole,
tuttochè anche Teofane <span class="fnote">[Theophan., in Chronogr.]</span> coi
termini stessi ne parli. Amendue lo riferiscono
all'anno seguente, quando
pure non fosse cosa diversa. In Alessandria
il mare sì stranamente si gonfiò,
che portò le navi sopra le case e mura
più alte (ancor questa possiam contarla
<span class="pagenum"><a id="Page_153"></a>[153]</span>
per una iperbole), e poscia con pari
reflusso retrocedendo lasciò quei legni
in secco. Accorsero quei cittadini (i
quali doveano pure essere stati tutti annegati,
se vera fosse la prima parte) per
dare il sacco alle merci; ma ritornando
indietro l'acqua, tutti li colse ed annegò.
Gran danno è scritto ancora che patirono
l'isole di Sicilia e Creta. Soggiornava
tuttavia in Cappadocia Valente <span class="fnote">[Ammianus, lib. 36, cap. 7.]</span>,
quando arrivò per le poste <i>Sofronio</i>,
uno de' suoi segretarii, che poi fu creato
prefetto di Costantinopoli, portandogli
la funesta nuova della sollevazione e
ribellion di <i>Procopio</i>. Era costui d'una
famiglia illustre della Cilicia, e parente
dell'apostata Giuliano <span class="fnote">[Idem ib., cap. 6.]</span>, uomo d'umor
melanconico, e riconosciuto prima d'ora
per cervello capace di far delle novità.
Già il vedemmo lasciato da esso
Giuliano nella Mesopotamia con <i>Sebastiano</i>
generale al comando di un'armata
di trenta mila persone, mentre esso
Giuliano marciava coll'altro maggior
esercito contro i Persiani. Ebbe poi da
Gioviano Augusto l'incumbenza di condurre
il corpo dell'estinto Giuliano alla
sepoltura di Tarso. Fu creduto (e lo
racconta Ammiano) che nel tempio di
Carres segretamente Giuliano gli avesse
donata una veste di porpora, con dirgli
di vestirsene e di farsi proclamar imperadore,
in caso che accadesse la morte
sua. Aggiunsero altri che Giuliano
negli ultimi disperati momenti di sua
vita il dichiarasse suo successore; il che
si niega da Ammiano. Ma per quel che
riguarda la porpora, Zosimo <span class="fnote">[Zosim., lib. 4, cap. 4.]</span> racconta
che Procopio, dappoichè fu eletto
Gioviano Augusto, andò a presentargliela,
e nello stesso tempo il pregò di lasciarlo
ritirare colla sua famiglia a Cesarea di
Cappadocia, per menar ivi una vita privata,
ed attendere all'agricoltura, perchè
in quelle parti vi possedea molti
stabili. Vero o falso che fosse l'affare di
<span class="pagenum"><a id="Page_154"></a>[154]</span>
quella porpora, si dee ben credere sparsa
voce ch'egli avesse aspirato all'imperio,
e però si appigliò al partito della
ritirata. Ma nè pur credendosi sicuro in
Cappadocia, passò di poi nella Taurica
Chersoneso, oggidì la Crimea; e conoscendo
fra poco tempo che non era da
fidarsi di que' Barbari infedeli, e trovandosi
anche in necessità, venne a nascondersi
in una villa vicina a Calcedone in
casa d'un amico suo, nominato Stratego.
Di là passava talvolta travestito a Costantinopoli;
e raccogliendo quanto si
diceva dell'avarizia di Valente Augusto,
e della crudeltà di <i>Petronio</i> suocero di
esso imperadore, s'avvide che il popolo
era mal soddisfatto del presente governo,
e questo essere il tempo di tentare
un gran giuoco, giacchè non sapea più
lungamente sofferire quel suo infelice
stato di vita. Gli accrebbe ancora l'animo
la lontananza di Valente; e però
passato in Costantinopoli, e guadagnato
un eunuco assai ricco <span class="fnote">[Ammianus, lib. 26, cap. 7. Zosimus, lib. 4,
cap. 4. Themist., Orat. VII.]</span>, si diede a
conoscere ad alcuni soldati suoi vecchi
amici, ed animosamente si fece proclamare
imperadore Augusto. Niun forse
giammai sì temerariamente cominciò
una sì grande e pari impresa, perchè
senza gente, senza denaro e senza altre
disposizioni, per andare innanzi e sostenersi.
Eppur si vide costui secondato
dalla fortuna, perchè a forza di artifizii,
di bugie, di promesse, e di far venir di
qua e di là persone che asserivano morto
Valentiniano, ed incamminati rinforzi
di gente in aiuto suo, egli giunse a tirare
nel suo partito <span class="fnote">[Eunap., Vit. Sophist., cap. 5.]</span> un'incredibil quantità
di soldati, o disertori, o tratti dalla
plebe, in maniera tale, che i primarii
dell'imperio dubitavano già che egli
potesse prevalere a Valente. Uno degli
artifizii suoi ancora fu, che avendo trovato
in Costantinopoli <i>Faustina Augusta</i>,
vedova dell'imperador Costanzo, con
<span class="pagenum"><a id="Page_155"></a>[155]</span>
una sua figliuola di età di cinque anni <span class="fnote">[Ammian., lib. 26, cap. 7.]</span>,
vantandosi suo parente, la facea venir
seco in lettiga ai combattimenti, e mostrava
ai soldati quella fanciulletta, per
isvegliar in loro la cara memoria di
Costanzo Augusto.
</p>

<p>
Non solamente venne Costantinopoli
in poter di Procopio, ma anche la
Tracia tutta, e gli riuscì ancora di occupar
Calcedone e Nicea, ed in fine tutta
la Bitinia, e di guadagnare con mirabil
destrezza un corpo di milizie che era
stato spedito contra di lui. Valente imperadore,
siccome principe allevato sempre
nell'ozio e nella pace, e di poco cuore,
a tali avvisi, accresciuti anche dalla
fama, restò sì sbigottito, che già gli
passava per mente di deporre la porpora.
Pure animato da' suoi, inviò <i>Vadomario</i>,
già re degli Alamanni, all'assedio
di Nicea. Ma <i>Rumitalca</i>, che la difendeva
per Procopio, con una sortita il
fece ritirar più che in fretta. Portossi lo
stesso Valente all'assedio di Calcedone,
dove non riportò se non delle fischiate
e degli scherni ingiuriosi da quei difensori,
e fu anch'egli costretto a battere
la ritirata. Accadde poi un caso curioso.
Essendosi <i>Arinteo</i>, uno de' bravi generali
di Valente, incontrato in una brigata nemica,
comandata da <i>Iperechio</i>, in vece di
assalirla con l'armi, con quel possesso
ch'egli usava ne' tempi addietro con quei
soldati desertori, loro comandò di condurgli
legato il lor capitano, e fu ubbidito.
Quel nondimeno che sconcertò
non poco gli affari di Valente, fu che
essendosi ritirato <i>Sereniano</i> suo uffiziale
nella città di Cizico colla cassa di guerra,
con cui dovea pagar le armate imperiali,
un grosso corpo di gente di Procopio
quivi il colse, ed, espugnata la città, si
impadronì di tutto quel tesoro. Fece
inoltre esso Procopio votar la casa di
<i>Arbezione</i>, già uno de' generali d'armata
sotto Costanzo, che non si era voluto
presentare a lui, colla scusa della vecchiaia
e degli acciacchi suoi. Valsero
<span class="pagenum"><a id="Page_156"></a>[156]</span>
un tesoro tutti que' preziosi suoi mobili.
Diede poscia Procopio in proconsole
all'Ellesponto <i>Ormisda</i>, figliuolo di quell'<i>Ormisda</i>
che già vedemmo fratello di
Sapore re di Persia, e rifugiato presso i
Romani. Intanto arrivò il verno, ed altro
più per allora non seppe far Procopio <span class="fnote">[Themist., Orat. VII.]</span>,
che caricar d'imposte i popoli, e
lasciar la briglia alla già coperta sua malignità
e fierezza, per cui cominciò a calar
ne' sudditi l'avversione a Valente, e
si svegliò l'odio contra dell'iniquo usurpatore.
Sembra ancora ch'egli pubblicasse
qualche editto pregiudiziale ai filosofi,
avvegnachè anch'esso pretendesse
d'essere un gran filosofo. In segno di
ciò portava un'assai bella barba, in cui
consisteva tutta la di lui filosofia.
</p>
<hr />
</div>

<div class="chapter">
<h2 class="hidden"><a id="CCCLXVI"></a>CCCLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCLXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Damaso</span> papa 1.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Graziano</span>, <i>nobilissimo fanciullo</i> e <span class="smcap">Dagalaifo</span>.
</p>

<p>
Amendue questi consoli appartengono
all'Occidente. Sembra che <i>Pretestato</i>
fosse prefetto di Roma. Il Panvinio ci dà
<i>Lampadio</i>, e poscia <i>Juvenzio</i>; ed in fatti
la prefettura di Juvenzio vien confermata
da Ammiano. Accadde <span class="fnote">[Pagius, Crit. Baron.]</span> nel dì 24 di
settembre dell'anno presente la morte di
<i>Liberio</i> papa, il quale nei torbidi della
religione non avea fatto comparire quel
petto, per cui sono stati sì commendati
tanti altri suoi antecessori e successori.
Si venne all'elezione di un novello pontefice,
ma questa non succedè senza un
lagrimevole scisma <span class="fnote">[Baron., Annal. Eccl. Fleury, Hist. Eccl.
Tillemont, Mémoires de l'Hist. Eccl.]</span>, avendo una parte
eletto <i>Damaso</i> diacono della Chiesa romana,
personaggio dignissimo; ed un'altra
<i>Ursino</i>, appellato da altri, contro la
fede de' manuscritti, <i>Ursicino</i>, diacono
<span class="pagenum"><a id="Page_157"></a>[157]</span>
anch'esso della medesima chiesa. Per
questa divisione in gravissimi sconcerti
si trovò involta Roma, e ne seguirono
ferite ed ammazzamenti non pochi, tanto
dell'una che dell'altra arrabbiata fazione,
e fino nelle chiese sacrosante. Chi ne
attribuì la colpa a Damaso, e chi ad Ursino;
ma in fine riconosciuta la buona
causa e l'innocenza di Damaso, la quale
si vide allora esposta a non poche calunnie
dei suoi avversarii, restò egli pacifico
possessore della sedia di s. Pietro, e governò
da lì innanzi con gran plauso la
Chiesa di Dio. Celebri sono in questo
proposito le parole e riflessioni di Ammiano
Marcellino <span class="fnote">[Ammianus, lib. 27, cap. 8.]</span>, scrittore pagano, e
però nulla mischiato in quelle sanguinose
fazioni. Racconta egli che per questa
maledetta gara in un sol giorno nella
sacra basilica di Sicinio si contarono fin
cento trentasette cadaveri; nè Juvenzio,
prefetto di Roma, fu con tutta la sua
autorità bastante a reprimere la matta
inviperita plebe, anzi convenne a lui
stesso di ritirarsi fuori della città nei
borghi, per non restar vittima del loro
furore. Scrive dunque Ammiano: <i>Quanto
a me, considerando il fasto mondano, con
cui vive chi possiede in Roma quella dignità,
non mi maraviglio punto, se chi la
sospira, non perdoni a sforzo ed arte alcuna
per ottenerla. Perocchè ottenuta che
l'hanno, son certi di arricchirsi assaissimo
mercè delle oblazioni delle divote matrone
romane, e che se n'anderanno in carrozza
per Roma a lor talento, magnificamente vestiti,
e terranno buona tavola, anzi faranno
conviti sì suntuosi, che si lasceranno indietro
quei dei re ed imperadori. E non
s'avveggono che potrebbono essere felici,
se senza servirsi del pretesto della grandezza
e magnificenza di Roma, per iscusar
questi loro eccessi, volessero riformar
il loro vivere, seguitando l'esempio
di alcuni vescovi delle provincie, i quali
colla saggia frugalità nel mangiare e bere
coll'andar poveramente vestiti, e con gli
occhi dimessi e rivolti alla terra, rendono
<span class="pagenum"><a id="Page_158"></a>[158]</span>
venerabile e grata non meno all'eterno
Dio, che ai veri suoi adoratori, la purità
de' lor costumi, e la modestia del loro portamento.</i>
Così Ammiano. Noi, secondo
l'usanza, se miriamo eccessi ne' pastori
della Chiesa e vizii nel popolo, subito
caviam fuori i primi secoli della religion
cristiana, come lo specchio di quel
che si dovrebbe fare oggidì; e certo è
che grandi esempi di virtù s'incontrano
in que' tempi; ma nè pur mancavano
allora i vizii e i mali dei nostri dì, e le
opere di Eusebio Cesariense, e dei santi
Gregorio Nazianzeno, Giovanni Grisostomo
e Girolamo, per tacer d'altri, ci assicurano
non essere stati sì fortunati i
lor tempi, che facciano vergogna ai nostri.
L'ambizione è mal vecchio; e dove
son ricchezze sempre sono tentazioni.
Lo stesso romano pontificato già era divenuto
un maestoso oggetto dei desiderii
mondani; ed è altresì famoso ciò che
s. Girolamo <span class="fnote">[S. Hieron., Epist. LXI.]</span> racconta di <i>Pretestato</i>,
uno de' più nobili romani, che fu proconsole,
e circa questi tempi prefetto di Roma,
e morì poi console disegnato. Essendo
egli pagano, papa Damaso l'andava
esortando ad abbracciare la religione
cristiana: ed egli allora ridendo rispose:
<i>Fatemi vescovo di Roma, ch'io tosto mi farò
cristiano.</i>
</p>

<p>
Continuò Valentiniano Augusto in
questo anno ancora il soggiorno nelle
Gallie, dimorando per lo più nella città di
Rems, dove si veggono date alcune leggi <span class="fnote">[Gothofred., Chronol. Cod. Theod.]</span>,
per opporsi, occorrendo, ai non
mai quieti Alamanni. Sul fine dell'anno
precedente avea quella gente <span class="fnote">[Ammian., lib. 27, cap. 1.]</span>, senza
essere ritenuta dal verno, fatta un'irruzione
nel paese romano. Cariettone e
Severiano conti, che guardavano quei
confini, colla gente di lor comando
cavalcarono contra di essi, e vennero
alle mani. Andò a finir la zuffa colla
morte di que' due conti e di altri Romani,
colla fuga del resto, e colla perdita della
<span class="pagenum"><a id="Page_159"></a>[159]</span>
bandiera degli Eruli e Batavi, portata
poi da que' Barbari come in trionfo a
casa loro. Con rabbia e dolore inteso che
ebbe tal fatto Valentiniano, diede ordine
a <i>Giovino</i>, generale della cavalleria, di
marciare contra de' nemici, probabilmente
nella primavera dell'anno presente. Giunto
questi fra Tullo e Metz, all'improvviso
piombò addosso al maggior corpo di
que' Barbari e gran macello ne fece. Trovò
dipoi un altro corpo d'essi che dopo
il sacco stava a darsi bel tempo, e a questi
ancora fece provare il taglio delle
spade romane. Vi restava il terzo corpo
d'essi Alamanni verso Sciallon. Fu a
visitarli Giovino, e li trovò coll'armi in
pronto per far testa. Venuta dunque
l'aurora, messe le sue schiere in ordinanza
di battaglia, fece dar fiato alle trombe.
Durò per tutto il giorno l'ostinato
combattimento colla rotta in fine de' Barbari,
dei quali restarono sul campo sei
mila, e quattro mila se ne andarono feriti.
De' Romani si contarono mille e dugento
morti, e dugento soli feriti: il qual
ultimo numero par ben poco. Preso il
re di quella gente nel dare il sacco al
campo loro, fu fatto impiccare senza saputa
del generale, da un tribuno, il quale
corse pericolo di perdere la testa per
questa sua prosunzione. Abbiam tutto
questo da Ammiano, la cui autorità val
più che quella di Zosimo <span class="fnote">[Zosimus, lib. 4, c. 9.]</span>, diversamente
parlante di questi fatti, con dire
che Valentiniano stesso in persona diede
battaglia agli Alamanni, e che finì la zuffa
con suo svantaggio. Avendo cercato
per colpa di chi, trovò rea di tal mancamento
la legione de' Batavi, cioè degli
Olandesi, che, siccome dicemmo, aveano
lasciata in man de' nemici l'insegna. Il
perchè alla vista di tutto l'esercito ordinò
che i Batavi fossero spogliati delle
armi e come tanti schiavi dispersi per
le altre legioni. S'inginocchiarono tutti
chiedendo misericordia, pregando che
non volesse caricar di tanto obbrobrio
quella gente e l'armata tutta; e tanto
<span class="pagenum"><a id="Page_160"></a>[160]</span>
dissero, promettendo d'emendare il fallo,
che ottennero il perdono. Il che fatto,
tornò Valentiniano ad assalire i nemici
con tal bravura, che un'infinita moltitudine
d'essi vi restò tagliata a pezzi, e
pochi poterono portar l'avviso di tanta
perdita al loro paese. Vero sarà ciò che
riguarda i Batavi, ma non già l'essere
intervenuto a que' fatti d'armi lo stesso
imperadore. Anche Idazio <span class="fnote">[Idacius, in Fastis.]</span> di questa
vittoria riportata contra degli Alamanni
lasciò memoria.
</p>

<p>
In Oriente all'aprirsi della buona stagione
si mise in campagna Valente Augusto,
per procedere contra del tiranno
<i>Procopio</i> <span class="fnote">[Ammianus, lib. 26, c. 9.]</span>; e perchè conobbe quanto
potesse in tal congiuntura giovare ai propri
interessi <i>Arbezione</i>, vecchio generale,
conosciuto ed amato dalle milizie, fattolo
chiamare, a lui diede il comando dell'armata.
Ottima risoluzione che produsse
tosto buon frutto. Era Arbezione irritato
forte contra di Procopio pel sacco dato
alla sua casa; e non tralasciò diligenza
alcuna per ben servire a Valente. Tirò
egli al suo partito <i>Gomeario</i>, uno dei generali
di Procopio. Zosimo <span class="fnote">[Zosimus, lib. 4, c. 8.]</span> scrive che
ciò avvenne in una battaglia, in cui mancò
poco che a Valente non toccasse la rotta
per valore del giovane <i>Ormisda</i> persiano,
da noi veduto di sopra uffizial di Procopio.
Ammiano nulla ha di questa battaglia,
parlando solamente di quella che ora son
per narrare. Cioè passato Valente sino
a Nacolia, città della Frigia, quivi trovò
Procopio, e con lui venne alle mani. Dubbioso
fu un pezzo l'esito della pugna, finchè
<i>Agilone</i> tedesco, uno de' generali di
Procopio, all'improvviso colle sue squadre
passò alla parte di Valente. Per questo
inaspettato colpo atterrito Procopio
prese la fuga; ma in fuggendo da due
suoi capitani, Fiorendo e Barcalba, tradito,
fu preso e legato; e questi il menarono
nel seguente giorno a Valente, che
immantinente gli fece mozzare il capo. Il
<span class="pagenum"><a id="Page_161"></a>[161]</span>
premio che ebbero i due suddetti capitani
del fatto tradimento, fu d'essere per
ordine di Valente anch'essi uccisi. E tal
fine ebbe il tiranno Procopio, la cui morte
vien riferita da Idazio <span class="fnote">[Idacius, in Fastis.]</span> al dì 27 di
maggio dell'anno presente. Prima della di
lui caduta, <i>Equizio</i>, generale dell'armata
di Valentiniano nell'Illirico, vedendo ridotto
lo sforzo della guerra nell'Asia <span class="fnote">[Ammianus, lib. 26, c. 10.]</span>,
era entrato colle sue genti nella Tracia,
con imprendere l'assedio di Filippopoli;
ma ritrovò quella città più dura di quel
che pensava. Non si volle mai rendere il
nemico presidio finchè non vide co' proprii
occhi la testa di Procopio <span class="fnote">[Idem, lib. 27, c. 2.]</span>, che Valente
inviava al fratello Valentiniano. A questi
difensori toccò poscia la disgrazia di
provar la crudeltà d'esso Valente. Osserva
Ammiano che il capo del suddetto Procopio
fu presentato a Valentiniano, mentre
se ne tornava a Parigi il general <i>Giovino</i>,
glorioso per le vittorie di sopra
narrate; e però vegniamo a conoscere
che le di lui fortunate imprese contro degli
Alamanni appartengono anch'esse al
maggio dell'anno presente. Era senza figliuoli
l'Augusto Valente <span class="fnote">[Chronicon Alexandrin.]</span>; uno gliene
partorì nel dì 18 o 21 di gennaio di questo
anno <i>Domenica</i> sua moglie: il che fu
preso per buon presagio di que' felici avvenimenti
che appresso si videro. Nel testo
d'Idazio <span class="fnote">[Idacius, in Fastis.]</span> stampato egli è detto
figliuolo di <i>Valentiniano</i>; ma, siccome osservò
il padre Pagi <span class="fnote">[Pagius, Crit. Baron.]</span>, ne' manoscritti
è chiamato figliuol di <i>Valente</i>. E così fu
in fatti, ciò ricavandosi da un'orazione
di Temistio <span class="fnote">[Themistius, Orat. IX.]</span>. Gli fu posto il nome di
<i>Valentiniano juniore</i>, ed abbiamo da Socrate <span class="fnote">[Socrates, lib. 4, c. 26.]</span>
e da Sozomeno <span class="fnote">[Sozom., lib. 6, c. 16.]</span> ch'egli per
soprannome venne poi chiamato <i>Galata</i>,
perchè nato nella Galazia, a distinzione
<span class="pagenum"><a id="Page_162"></a>[162]</span>
dell'altro Valentiniano juniore, figlio del
vecchio Valentiniano. Ci comparirà poi
questo figliuol di Valente console nell'anno
369, ma di corta vita, perchè in uno dei
seguenti anni egli diede fine a' suoi giorni.
Oltre a ciò, convien rammentare le
conseguenze della ribellion di Procopio.
All'udire Temistio <span class="fnote">[Themistius, Orat. VII.]</span> nell'elogio di Valente
Augusto, grande fu la di lui moderazione
dopo la vittoria, perchè punì solamente
i principali autori della cospirazione;
con sole parole castigò altri che
senza fatica s'erano sottomessi al tiranno;
e nulla perdè della di lui grazia chi
per forza gli aveva prestata ubbidienza.
Non così parlano Ammiano <span class="fnote">[Ammian., lib. 4, c. 8.]</span> e Zosimo <span class="fnote">[Zosim., lib. 4, c. 8.]</span>,
da' quali abbiamo una lugubre
descrizione delle crudeltà usate da Valente
o collo scuri, o coi confischi, o con gli
esilii verso le persone nobili che si trovarono
involte nella ribellione, e parecchie
ancora innocenti, perchè, per non
poter di meno, aveano aderito all'usurpatore.
Ma forse quelle penne pagane ingrandirono
più del dovere il rigor di
Valente, avendo noi un altro scrittore della
lor setta, cioè Libanio <span class="fnote">[Liban., in Vita sua.]</span>, il quale, scrivendo
la propria vita, e però lungi di voler
quivi incensar Valente, attesta non aver
egli fatto morir gli amici di Procopio,
ed essersi contenuta in molta moderazione
la sua giustizia.
</p>
<hr />
</div>

<div class="chapter">
<h2 class="hidden"><a id="CCCLXVII"></a>CCCLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Damaso</span> papa 2.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 4.</td>
  </tr>
  <tr>
    <td><span class="smcap">Graziano</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Lupicino</span> e <span class="smcap">Giovino</span>.
</p>

<p>
Abbiam veduto di sopra <i>Giovino</i> generale
di Valentiniano Augusto nella Gallia.
Ebbe questi l'onore del consolato in
ricompensa delle vittorie riportate contra
<span class="pagenum"><a id="Page_163"></a>[163]</span>
degli Alamanni. Era <i>Lupicino</i> anch'egli
generale di Valente Augusto in Oriente, e
con avergli condotto a tempo un soccorso
numeroso di truppe, ebbe gran parte
ad atterrare il tiranno Procopio, perlochè
si guadagnò la trabea consolare. Libanio <span class="fnote">[Liban., in Vita sua.]</span>
ne parla con lode, e Teodoreto <span class="fnote">[Theodor., Vit. Patr.]</span>,
con esaltare la di lui pietà e virtù, ci fa intendere
ch'egli dovette essere cristiano.
Ricavasi poi da Ammiano e dal Codice
Teodosiano che la prefettura di Roma
fu per alcuni mesi dell'anno presente
esercitata da <i>Juvenzio</i>, e poi da <i>Vettio Agorio
Pretestato</i>, di cui s'è parlato di sopra.
Servono poi le suddette leggi a dimostrare
la continuata permanenza di
Valentiniano Augusto nelle Gallie. L'ordinario
suo soggiorno era in Rems; perchè,
quantunque fossero cessate le insolenze
degli Alamanni, e fors'anche
fosse succeduta qualche pace con loro,
pure conveniva tener sempre l'occhio alle
barbare nazioni, troppo volonterose di
bottinar ne' paesi altrui. Trovavasi egli
nella state in Amiens <span class="fnote">[Ammianus, lib. 27, cap. 6.]</span>, quando gli sopravvenne
una pericolosa malattia, che
crebbe a segno di far disperare della di lui vita
il che diede occasione a molti segreti
imbrogli per eleggere, in mancanza di lui,
un novello Augusto. Furono in predicamento
per questo due personaggi, amendue
temuti per la loro indole sanguinaria,
cioè <i>Rustico Giuliano</i> e <i>Severo</i> generale
della fanteria. Dopo lungo combattimento
col male si riebbe l'Augusto Valentiniano <span class="fnote">[Zosimus, lib. 4, cap. 12.]</span>;
ed allora i suoi fedeli cortigiani, riflettendo
al pericolo in cui egli s'era trovato,
non durarono fatica a persuadergli
la necessità di eleggersi un collega e successor
nell'imperio. Venuto dunque il dì
24 d'agosto <span class="fnote">[Idacius, in Fastis. Hieronymus, in Chron. Socrates,
lib. 4, cap. 11.]</span>, e fatto raunar l'esercito
fuori d'Amiens, salito Valentiniano sopra
un palco, presentò ai soldati il suo
figliuolo <i>Flavio Graziano</i>, a lui partorito
<span class="pagenum"><a id="Page_164"></a>[164]</span>
da <i>Valeria Severa</i> sua prima moglie, tuttavia
vivente; e con una maestosa allocuzione
espose la risoluzione presa di dichiararlo
suo collega ed imperadore Augusto;
sopra di che dimandò la loro
approvazione. S'udirono allora incessanti
viva, e le trombe e il battere degli scudi
collo strepito loro maggiormente attestarono
il giubilo universale delle milizie.
Era allora Graziano in età di otto anni
e di qualche mese <span class="fnote">[Idacius, in Fastis. Chronicon Alexand.]</span>, perchè nato prima
che il padre fosse Augusto, cioè nell'aprile
o nel maggio dell'anno di Cristo
359, benchè Ammiano il dica <i>adulto
jam proximum</i>; di grazioso aspetto, d'ottimi
costumi e buona inclinazione, talmente
che prometteva assaissimo per l'avvenire.
Molti nondimeno si maravigliarono
come il padre, in vece di crearlo <i>Cesare</i>,
ad imitazion di tanti altri suoi predecessori,
il volesse in un subito <i>Augusto</i>. Aurelio
Vittore <span class="fnote">[Aurelius Victor, in Epitome.]</span> pretende ciò fatto per impulso
della suocera e della suddetta sua
moglie Severa.
</p>

<p>
E qui convien riferire una strana e
biasimevol azione di Valentiniano, imbrogliata
nondimeno dal disparere degli
storici, tanto in riguardo al tempo
che alle circostanze. Certa cosa è che,
vivente ancora la medesima <i>Severa</i> madre
di Graziano, riconosciuta da ognuno
per sua legittima moglie, fu sposata da
lui <i>Giustina</i>, la qual poi divenne madre
di Valentiniano II imperadore. Essendo
azion tale contraria alle leggi degli stessi
gentili, non che della cristiana religione,
diedesi luogo alle dicerie delle
persone; e Socrate <span class="fnote">[Socrat., lib. 4, cap. 31.]</span>, fra gli altri, una
ce ne fa sapere che sembra ben mischiata
con delle favole. Padre di Giustina
era stato un Giusto, governatore del
Piceno, il quale, per aver divulgato un
suo ridicolo sogno in cui gli pareva
d'aver partorita una porpora imperiale,
fu fatto morire dal sempre sospettoso
Costanzo Augusto. Sua figlia Giustina
<span class="pagenum"><a id="Page_165"></a>[165]</span>
cresciuta in età ebbe la fortuna di entrar
in corte di Severa Augusta moglie
di Valentiniano, ed arrivò a tal confidenza
con lei, che seco si lavava al bagno.
Severa, in osservar la rara beltà di
questa fanciulla, se ne innamorò sempre
più; ma sconsigliatamente avendone lodata
la bellezza al marito, cagion fu che
egli s'invogliasse di sposarla. A questo
fine pubblicò una legge, che fosse lecito
il poter aver due mogli nello stesso tempo,
e poi la sposò; avendo poco prima
creato Augusto il figlio di Severa Graziano,
e per conseguente in quest'anno. Ma
giusta ragion ci è da credere, come ha
insegnato il celebre vescovo di Meaux <span class="fnote">[Bossuet, Des Variations.]</span>,
favoloso un tal racconto, che fu poi
preso per cosa vera da Giordano <span class="fnote">[Jordan., de Regn. Success.]</span>,
Paolo Diacono <span class="fnote">[Paulus Diaconus, in Contin. Eutr.]</span> e Malala <span class="fnote">[Joannes Malala, in Chron.]</span>. Se Valentiniano
avesse fatta una legge sì contraria
all'uso dei gentili, e molto più
de' cristiani, Ammiano e Zosimo non
avrebbon lasciata nella penna cotal novità
per iscreditarla. E Zosimo <span class="fnote">[Zosimus, lib. 4, cap. 43.]</span> chiaramente
scrive essere stata <i>Giustina</i>
dianzi moglie di Magnenzio tiranno, e
però non quale essa ci vien dipinta da
Socrate. Pertanto è piuttosto da credere
che Valentiniano, o per qualche fallo di
<i>Severa</i>, o pure per suggestion della propria
passione, ripudiasse Severa, e sposasse
dipoi Giustina: il che non era vietato
dalle leggi del paganesimo, benchè
contrarie a quelle del Vangelo. Di questo
abbiamo un barlume nella Cronica
Alessandrina <span class="fnote">[Chronicon Alexandr.]</span> e in quella di Malala <span class="fnote">[Joannes Malala, in Chron.]</span>,
dove scrivono che per l'ingiusta compra
di un podere fatta da <i>Marina</i> o <i>Mariana</i>
<i>Augusta</i> (così chiamano quegli autori
<i>Severa</i>), Valentiniano la bandì, e che
poi Graziano suo figliuolo, dopo la morte
del padre, la richiamò dall'esilio. A
quest'anno ancora appartengono alcuni
<span class="pagenum"><a id="Page_166"></a>[166]</span>
fatti d'esso Valentiniano, per relazion di
Ammiano <span class="fnote">[Ammian., lib. 27, cap. 7.]</span>. Cioè, che egli s'era ben
fatto forza ne' primi anni del suo governo
per reprimere il suo natural aspro e
fiero, ma che in questo cominciò a lasciargli
la briglia, con far morire in Milano
a fuoco lento Diocle conte e Diodoro
altro uffiziale con tre sergenti, e,
per quanto sembra indebitamente, perchè
i Milanesi li riguardarono da lì innanzi
come martiri, e chiamavano il
luogo della lor sepoltura <i>agl'Innocenti</i>.
D'altre sue azioni crudeli fa menzione
il suddetto Ammiano. Abbiamo parimente
da lui che Magonza, un dì che i
cristiani facevano festa, fu all'improvviso
occupata e saccheggiata da <i>Randone</i>, uno
de' principi alamanni. All'incontro, i
Romani fecero assassinar <i>Viticabo</i> re di
quella nazione, figlio del fu re Vadomiro,
per mano di un di lui familiare. Scrive
inoltre quello storico che i Pitti e gli
Scotti, entrati nella Bretagna romana,
vi aveano commesso dei gravi disordini,
e minacciavano di peggio. Fu spedito
colà <i>Teodosio conte</i>, padre di <i>Teodosio</i>
che fu imperadore, il quale con tal prudenza
e valore si condusse in essa guerra,
che non solamente ripulsò i Barbari,
ma loro eziandio tolse una provincia,
che restò da lì innanzi aggiunta alle
terre dell'imperio romano. Succedette
nella stessa Bretagna una ribellione di
certo <i>Valentiniano</i> o pure <i>Valentino</i>, che
cercò di farsi imperadore <span class="fnote">[Zosimus, lib. 4, cap. 12.]</span>. Fu preso
dal conte Teodosio, e pagò la pena
dovuta al suo misfatto. Dalla parte ancora
de' Franchi e Sassoni fu fatta una
irruzione nel paese romano della Gallia.
Pare che lo stesso Teodosio quegli fosse
che per mare e per terra gli sbaragliò.
</p>

<p>
Veniamo ora a Valente Augusto.
Pareva che dopo la caduta del tiranno
Procopio avesse in Oriente da rifiorir
la pace; ma non tardarono ad imbrogliarsi
gli affari coi Goti, abitanti allora
<span class="pagenum"><a id="Page_167"></a>[167]</span>
di là del Danubio, verso dove quel gran
fiume sbocca nel mar Nero <span class="fnote">[Ammian., lib. 27, cap. 5. Zosimus, lib. 4,
cap 10.]</span>. Aveano
essi Goti inviato un soccorso di tre mila
combattenti al suddetto Procopio, e
costoro, udendolo ucciso, se ne tornavano
addietro verso il loro paese, ma
lentamente, perdendosi in dare il sacco
a quel dei Romani. Avendo Valente
inviato con diligenza un buon numero
di milizie contro di coloro, gli riuscì di
coglierli, e di obbligarli quasi tutti a
deporre l'armi e a rendersi prigionieri.
Li fece poi egli distribuire per varie
terre lungo il Danubio, ma senza obbligarli
alla carcere. Era in que' tempi
<i>Atanarico</i> il più possente tra i principi
goti, quegli stesso che avea provveduto
di quella gente Procopio, ancorchè durasse
la pace fra il romano imperio e i
Goti: uomo certamente di gran coraggio,
e di non minor senno ed eloquenza <span class="fnote">[Themist., Orat. X. Eunap., de Legat.]</span>,
il quale fra i suoi non usava il titolo di
re, ma bensì quello di giudice. Udita
ch'egli ebbe la prigionia de' suddetti
suoi soldati, mandò a Valente per riaverli,
allegando per iscusa d'avergli
inviati ad un imperador de' Romani,
e facendo veder le lettere di Procopio.
All'incontro Valente spedì <i>Vittore</i> general
della cavalleria ad esso Atanarico
a dolersi dell'assistenza da lui data ad
un ribello d'esso imperio. Le scuse da
lui addotte non furono accettate, e però
Valente determinò di fargli guerra, consigliato
anche a ciò da Valentiniano
Augusto, per quanto pretende Ammiano.
La riputazione in cui erano allora i
Goti, perchè usati a vincere i vicini, e a
non mostrar paura, siccome gente fiera;
e l'esser eglino collegati con altre nazioni
barbare della Sarmazia e Tartaria,
faceva apprendere per pericoloso l'impegno
di tal guerra non solamente ai
privati, ma anche allo stesso Valente. Il
<span class="pagenum"><a id="Page_168"></a>[168]</span>
perchè, non avendo egli fin qui preso il
sacro battesimo <span class="fnote">[Theodoret., lib. 4, cap. 12.]</span>, volle in tal congiuntura
premunirsi con esso, e si fece battezzare;
ma, per disavventura sua e
della Chiesa cattolica, da <i>Eudossio</i> vescovo
di Costantinopoli, capo degli ariani,
il quale si fece prima promettere
ch'egli costantemente terrebbe l'empia
dottrina della sua setta. Così fu. Da lì
innanzi Valente, gran protettore dell'arianismo,
persecutore del cattolicismo
più che prima si mostrò. Dopo il ritorno
di Vittore inviato ai Goti s'intese che
Atanarico facea de' gagliardi preparamenti
da guerra; ma Valente non perdè
tempo ad uscire in campagna, e da
Marcianopoli, capitale della Mesia inferiore,
nella primavera si portò al Danubio <span class="fnote">[Ammianus, lib. 27, cap. 5. Themistius,
Orat. X.]</span>,
e, gittato quivi un ponte, passò
coll'armata addosso al paese nemico.
Senza trovare per tutta la state resistenza
alcuna, essendo fuggiti quegli abitanti
alle loro aspre montagne, altro non fece
l'esercito cesareo che dare il guasto al
paese, e prendere chi non fu presto a
fuggire. Venuto poi l'autunno, se ne tornò
indietro l'esercito a prendere i quartieri
d'inverno; e che Valente lo passasse
nella suddetta città di Marcianopoli, si
raccoglie da alcune leggi del Codice
Teodosiano <span class="fnote">[Gothofred., Chronol. Cod. Theodos.]</span>. Fa Ammiano <span class="fnote">[Ammianus, lib. 27, cap. 9.]</span> anche
menzione di varie scorrerie fatte circa
questi tempi dagl'Isauri nella Panfilia e
Cilicia. Loro si volle opporre <i>Musonio</i>
vicario dell'Asia, ma con tutti i suoi
tagliato fu a pezzi. Miglior sorte ebbero
i paesani ed altre milizie romane, alle
quali venne fatto di costrignere quei
masnadieri a chieder pace: dopo di che
per alcuni anni cessarono i lor ladronecci.
Mancò in quest'anno di vita santo
<i>Ilario</i>, celebre scrittore della Chiesa di
Dio, e vescovo di Poitiers.
</p>
<hr />
</div>

<div class="chapter">
<p>
<span class="pagenum"><a id="Page_169"></a>[169]</span>
</p>

<h2 class="hidden"><a id="CCCLXVIII"></a>CCCLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Damaso</span> papa 3.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 5.</td>
  </tr>
  <tr>
    <td><span class="smcap">Graziano</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano Augusto</span> per la seconda
volta e <span class="smcap">Flavio Valente Augusto</span>
per la seconda.
</p>

<p>
<i>Vettio Agorio Pretestato</i>, per quanto
apparisce da una legge del Codice Teodosiano <span class="fnote">[Gothofred., Chronol. Cod. Theodos.]</span>,
esercitava tuttavia nel gennaio
del presente anno la prefettura di
Roma. A lui succedette in quella dignità,
come costa da altre leggi, <i>Quinto Clodio
Ermogeniano Olibrio</i>. Era questi della
famiglia Anicia, la più potente, la più
nobile che si avesse allora la città di
Roma, divisa in più rami, ed esaltata da
tutti gli antichi scrittori, ma maggiormente
gloriosa per aver essa dato il
primo senatore alla religion cristiana,
quando tanti altri conservarono anche
dipoi il paganesimo. Intorno alla nobiltà
e a tanti personaggi illustri di questa
casa, si può vedere il Reinesio <span class="fnote">[Reines., Inscription. Antiq.]</span>, e
spezialmente il Tillemont <span class="fnote">[Tillemont, Mémoires des Emper.]</span>, che diffusamente
ne tratta all'anno presente, in
parlando di esso Olibrio e di <i>Sesto Petronio
Probo</i>, a cui fu appoggiata la prefettura
del pretorio in questi medesimi
tempi. Scrive questo Ammiano <span class="fnote">[Ammian., lib. 27, cap. 11.]</span>, essere
stato <i>Probo</i> conosciuto per tutto
l'imperio romano a cagion della sua
chiara nobiltà, possanza e ricchezze, perchè
egli possedea delle gran tenute di
beni per tutte le provincie romane. Leggonsi
moltissime leggi pubblicate da Valentiniano
Augusto nel presente anno, e
rapportate nel Codice Teodosiano <span class="fnote">[Gothofr., Chronol. Cod. Theod.]</span>.
Con una di esse egli restituì ai cherici
cattolici della provincia proconsolare
<span class="pagenum"><a id="Page_170"></a>[170]</span>
dell'Africa i privilegii loro già tolti dallo
apostata Giuliano. Con un'altra egli ordinò
che in cadauno de' quattordici rioni di
Roma si mantenesse un medico per
servigio de' poveri. Riformò ancora varii
abusi degli avvocati nelle cause civili,
comandando loro di non ingiuriare alcuno,
di non tirare in lungo le liti, e di
non far patti per la ricompensa delle lor
fatiche. Pel tempo del verno era soggiornato
Valentiniano in Treveri, facendo
intanto le disposizioni opportune per
continuar la guerra contra degli Alamanni.
Alla stagione solita d'uscirne in
campagna, avendo chiamato all'armata
<i>Sebastiano</i> conte <span class="fnote">[Ammian., lib. 27, cap. 10.]</span>, insieme col figliuolo
<i>Graziano</i> e coi generali <i>Giovino</i> e
<i>Severo</i>, passò egli il Reno senza opposizione
di alcuno; e spedì poi varii distaccamenti
delle sue truppe a dare il guasto
ai seminati e alle case de' nemici. Per
quanto s'inoltrassero i Romani, resistenza
non si trovò, fuorchè ad un luogo
appellato Solicinio, creduto da alcuni nel
ducato ora di Wirtemberg. S'era ritirato
un grosso corpo di Alamanni sopra
una montagna, e si sudò non poco a
sloggiarli di là colla morte di molti degli
aggressori. Pare che in fine quei popoli
chiedessero ed impetrassero pace dall'imperadore.
Il che fatto, se ne tornò
egli a Treveri, come trionfante, non per
aver vinti gli Alamanni, ma per aver desolate
le lor campagne, ricavandosi da
Ausonio <span class="fnote">[Auson., in Mos.]</span> che in tal congiuntura Valentiniano
celebrò de' giuochi trionfali,
e diede de' solazzi al popolo.
</p>

<p>
Poche faccende ebbe in quest'anno
Valente Augusto, tuttochè fosse viva la
guerra di lui coi Goti. Le leggi del Codice
Teodosiano cel fanno vedere in Marcianopoli;
nè Ammiano accenna di lui
impresa alcuna militare che si creda
appartenere a quest'anno. Perchè il Danubio
fu oltre misura grosso, non si potè
passare. Temistio sofista <span class="fnote">[Themist., Orat. VIII.]</span>, cioè oratore,
<span class="pagenum"><a id="Page_171"></a>[171]</span>
nella suddetta città recitò un panegirico,
tuttavia esistente, in lode di lui.
Giacchè quivi si legge che un principe
orientale avendo abbandonato gli Stati
del padre, Stati di molta ampiezza, era
venuto a servire sotto Valente: giustamente
si conghiettura che Temistio disegnasse
con tali parole il figliuolo di
<i>Arsace</i> re dell'Armenia, appellato <i>Para</i>,
il quale in fatti dopo le disavventure di
suo padre ricorse alla protezion di Valente.
Parla appunto Ammiano <span class="fnote">[Ammian., lib. 27, cap. 12.]</span> circa
questi tempi degli affari dell'Armenia.
Pretendeva Sapore re di Persia che, in
vigore del trattato di pace conchiuso con
Gioviano Augusto, non potessero i Romani,
in caso di guerra, prestar aiuto
all'Armenia. Però da lì innanzi, parte colla
forza e parte colle insidie, si studiò
d'impadronirsi di quel regno, con ricorrere
in fine al tradimento. Invitato ad
un convito Arsace re d'essa Armenia,
fece prenderlo, cavargli gli occhi, e il
privò in fine di vita. Ciò fatto, non gli
fu difficile di rendersi padrone d'essa
Armenia, con darne il governo a Cilace
ed Artabano, due nazionali di quel paese.
Erasi ritirata la regina <i>Olimpiade</i> con
<i>Para</i> suo figliuolo in una fortezza chiamata
Artagerasta, dove fu assediata dai
due governatori del regno, co' quali passando
d'intelligenza, un dì ebbe maniera
di far tagliare a pezzi i Persiani ch'erano
in quel presidio. Posto Para in libertà,
ricorse allora al patrocinio di Valente
Augusto, e per qualche tempo si fermò
in Neocesarea del Ponto, finchè assistito,
per ordine segreto d'esso Valente, da
<i>Terenzio</i> conte, ebbe la fortuna (probabilmente
nell'anno seguente) di rientrar
nell'Armenia, e di possederla, ma
senza titolo di re, perchè Valente non
volle conferirglielo, per non dar occasione
a Sapore di pretendere rotto il suddetto
trattato di pace. In tale stato era
intorno a questi tempi l'Armenia. La
città di Nicea, per attestato di
<span class="pagenum"><a id="Page_172"></a>[172]</span>
Girolamo <span class="fnote">[Hieronymus, in Chronico.]</span>, restò in quest'anno totalmente
atterrata da un orrendo tremuoto.
</p>
<hr />
</div>

<div class="chapter">
<h2 class="hidden"><a id="CCCLXIX"></a>CCCLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Damaso</span> papa 4.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 6.</td>
  </tr>
  <tr>
    <td><span class="smcap">Graziano</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano</span>, nobilissimo
fanciullo, e <span class="smcap">Vittore</span>.
</p>

<p>
Resta ora deciso fra gli eruditi che
questo <i>Valentiniano</i> console non fu già il
figliuolo di Valentiniano Augusto, e molto
meno <i>Giulio Felice Valentiniano</i>, come
pensò il Panvinio <span class="fnote">[Panvin., in Fast.]</span>, ma bensì il figliuolo
di Valente Augusto, soprannominato <i>Galata</i>,
di età di tre anni, perchè a lui nato,
come vedemmo, nell'anno 366. Per
opinione d'alcuni, il secondo console <i>Vittore</i>
lo stesso fu che <i>Sesto Aurelio Vittore</i>,
di cui abbiamo una storia romana; ma
avendo osservato il Gotofredo <span class="fnote">[Gothofr., Chronol. Cod. Theodos.]</span> e il
padre Pagi <span class="fnote">[Pagius, Crit. Baron.]</span> che questo console Vittore
fu cristiano, ciò ricavandosi dalle lettere
de' santi Basilio e Gregorio Nazianzeno,
e da Teodoreto, cotal qualità non conviene
allo storico che si scuopre gentile.
Continuò <i>Quinto Clodio Ermogeniano Olibrio</i>
nella prefettura di Roma. Valentiniano
Augusto nell'anno presente, come
costa da varie sue leggi, si trovava in
Treveri, Brisacco, ed altri luoghi verso il
Reno <span class="fnote">[Ammian., lib. 28, c. 2.]</span>. Le sue maggiori applicazioni
consisterono in far fabbricare per tutto
il lungo d'esso fiume, cominciando dalle
Rezie sino all'Oceano, torri, castella e
fortezze in gran copia, in siti proprii, affinchè
servissero di freno alle nazioni barbare,
le quali troppo spesso e troppo volentieri
venivano a far delle scorrerie e
a bottinare nel paese romano. Ma perchè
volle azzardarsi ad alzare di là dal
<span class="pagenum"><a id="Page_173"></a>[173]</span>
Reno una di queste fortezze nel monte
Piri, gli Alamanni pretendendo ciò contrario
ai patti della pace, giacchè non
trovavano giustizia, nè volevano desistere
da questa fabbrica i Romani, tutti un
dì li misero a fil di spada, e non ne scappò
alcuno, fuorchè <i>Siagrio</i>, segretario
dell'imperadore, che ne portò la dolorosa
nuova alla corte, e n'ebbe in ricompensa
la perdita dell'uffizio. Ma questi col tempo
risalì in posto, ed arrivò ad essere
console, siccome vedremo. Furono in
questi tempi le Gallie afflitte da gran copia
d'assassini da strada, che non perdonavano
alla vita delle persone; e fra gli
altri fu colto da loro ed ucciso <i>Costanziano</i>,
soprintendente alla scuderia imperiale,
e fratello di Giustina Augusta moglie
di Valentiniano <span class="fnote">[Ammian., lib. 28, c. 1.]</span>. Abbiamo poi
sotto il presente anno una lugubre descrizione
delle giustizie, anzi delle crudeltà
fatte in Roma da <i>Massimino</i> prefetto
dell'annona, con permissione dell'Augusto
Valentiniano, principe pur troppo
privo di clemenza ed inclinato al rigore.
Be parlano ancora Suida <span class="fnote">[Suidas.]</span>, Zonara <span class="fnote">[Zonar., in Annal.]</span>
e la Cronica Alessandrina <span class="fnote">[Chronicon Alexandrin.]</span>. Si fecero
dunque in Roma de' fieri processi contra
di molti nobili dell'uno e dell'altro sesso,
per veri o per pretesi delitti di veleni,
di adulterii e di mala amministrazione,
e simili, con essere stati tormentati
in tal congiuntura e condannati a
morte varii di que' nobili, e forse giustamente
i più, ma certo con troppo rigorosa
giustizia. Pare che queste terribili
inquisizioni continuassero molto tempo
dipoi, e che non sia scorretto il testo di
san Girolamo <span class="fnote">[Hieron., in Chron.]</span>, il quale ne parla all'anno
371, perchè anche Ammiano, in favellarne,
rammenta <i>Ampelio</i> prefetto di
Roma, il qual veramente in esso anno
esercitò quella carica.
</p>

<p>
<span class="pagenum"><a id="Page_174"></a>[174]</span>
In poche parole racconta Ammiano <span class="fnote">[Ammian., lib. 27, cap. 5.]</span>
le imprese di Valente, con dire
ch'egli verso la state, passato il Danubio,
fece guerra ai Grutingi e Gotunni,
nazione bellicosa fra i Goti. Osò ben
Atanarico, il più potente de' principi di
quella nazione, di far fronte ai progressi
dell'armi romane; ma allorchè si venne
ad un combattimento, toccò a lui di voltare
le spalle: il perchè non indugiò a spedir
deputati per pregar Valente di dargli
la pace. <i>Vittore</i> ed <i>Arinteo</i>, generali, l'uno
della cavalleria e l'altro della fanteria,
spediti a trattarne, non poterono mai indurre
Atanarico a passare di qua dal Danubio,
allegando egli un giuramento fatto
di non toccar mai il terreno de' Romani.
Perciò in mezzo a quel fiume, dove egli
venne in nave, fu d'uopo che anche Valente
in un'altra si conducesse per istabilire
i patti della concordia <span class="fnote">[Zosim., lib. 4, c. 11.]</span>. Dopo di
che Valente si restituì a Costantinopoli.
Temistio <span class="fnote">[Themistius, Orat. X.]</span> parla di questo abboccamento
vantaggiosamente per la parte
dell'imperadore, come dovea fare un
panegirista. Verisimilmente questa pace
quella fu che diede motivo ad esso Augusto
di restituire al popolo di Costantinopoli
un combattimento, o sia giuoco pubblico,
che già era stato abolito <span class="fnote">[Idacius, in Chronico.]</span>. E se
fosse vero ch'egli rendesse ai pagani la libertà
dei sagrifizii, come lasciò scritto Cedreno <span class="fnote">[Cedren., Histor.]</span>,
avrebbe egli mal riconosciuta
l'assistenza prestatagli da Dio fin quella
guerra. Certamente anche Teofane <span class="fnote">[Theophan., Chronogr.]</span>
racconta ch'egli concedette licenza ai
gentili di fare i loro sagrifizii e le feste
lor proprie; e quell'<i>agon</i> restituito, ed
accennato da san Girolamo ed Idacio, forse
è un indicio di questo.
</p>
<hr />
</div>

<div class="chapter">
<p>
<span class="pagenum"><a id="Page_175"></a>[175]</span>
</p>

<h2 class="hidden"><a id="CCCLXX"></a>CCCLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Damaso</span> papa 5.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 7.</td>
  </tr>
  <tr>
    <td><span class="smcap">Graziano</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano Augusto</span> per la terza
volta, e <span class="smcap">Flavio Valente Augusto</span> per
la terza.
</p>

<p>
Per qualche mese ancora dell'anno
presente <i>Olibrio</i> sostenne la carica di prefetto
di Roma, come s'ha dalle leggi del
Codice Teodosiano <span class="fnote">[Gothofred., Chronol. Cod. Theodos.]</span>. Una d'esse ci
rappresenta <i>Principio</i> in quella stessa dignità
nel dì 29 d'aprile. Se ne può dubitare,
dacchè Ammiano <span class="fnote">[Ammianus, lib. 28, cap. 4.]</span>, dopo d'aver
parlato dei buoni e cattivi costumi d'Olibrio,
immediatamente viene a quelli di
<i>Ampelio</i>, come successore di lui in quella
carica. Chi poi amasse di mirare un ritratto
della nobiltà e plebe romana di
questi tempi, non ha che da leggere quanto
il suddetto Ammiano (con penna più
d'un poco satirica) lasciò scritto, dopo
aver favellato dei due sopra nominati prefetti.
Il lusso, l'ignoranza, il fasto, l'effemminatezza,
il dilettarsi di buffoni e
adulatori, il darsi al giuoco e ad altri non
pochi vizii, si veggono ivi descritti. Così
la dappocaggine ed oziosità della plebe,
l'essere spasimati dietro agli spettacoli,
ed altri loro ridicoli difetti truovansi dipinti
in quello storico, senza ch'io mi
creda in obbligo di rapportar qua tutto
il suo pungente racconto. Abbiamo molte
leggi di Valentiniano Augusto <span class="fnote">[Gothofred., Chronol. Cod. Theod.]</span> date
nell'anno presente quasi tutte in Treveri.
Con esse spezialmente egli diede buon
sesto agli studii delle lettere di Roma,
prescrivendo buoni regolamenti per gli
scolari che da varie parti concorrevano
a quelle scuole, e non men per li medici
che per gli avvocati. Famosa è poi
<span class="pagenum"><a id="Page_176"></a>[176]</span>
una costituzione sua <span class="fnote">[L. 20, de Episc. Cod. Theodos.]</span> indirizzata a
papa Damaso, in cui proibisce ai cherici
e monaci l'introdursi nelle case delle
vedove e pupille, e il poter ricevere da
esse o per donazione, o per testamento,
o per legato, o fideicommesso, stabili o
altri beni sotto pretesto di religione, cassando
con ciò ogni contraria disposizione.
Non si vietava già con questa legge
il donare alle chiese; ma non so come
si fece poi essa valere per escludere generalmente
tutte le persone ecclesiastiche
dalle donazioni pie, in maniera che poi
fu d'uopo che Marziano Augusto nel secolo
susseguente abolisse questo divieto,
e lasciasse in libertà la pietà de' fedeli
per poter donare ai luoghi sacri. Il cardinal
Baronio <span class="fnote">[Baron., Annal. Ecclesiast. ad hunc annum.]</span> fu di parere che lo stesso
Damaso papa fosse quegli che procurasse
questa legge per reprimere l'avarizia
degli ecclesiastici romani, giunta oramai
all'eccesso: cotanto andavano essi a
caccia della roba altrui sotto titolo di
divozione e in profitto proprio. Di questo
abuso in più d'un luogo fa menzione
san Girolamo <span class="fnote">[Hieron., Epist. II ad Nepotian.]</span>, dolendosi non già
della legge, ma bensì che il clero se la
fosse meritata, con fare mercatanzia della
religione. E il santo arcivescovo Ambrosio <span class="fnote">[Ambros., advers. relat. Symmach., et Epist.
XII.]</span>
nè pur egli si lamenta di tal
divieto, perchè è più da desiderare che
la Chiesa abbondi di virtù che di roba.
Solamente a lui pareva strano l'essere
permesso il donare ai ministri de' templi
de' gentili quel che si voleva, e vietato poi
il fare lo stesso per quei della Chiesa.
</p>

<p>
Dai sassoni corsari furono in questo
anno maltrattati i paesi marittimi delle
Gallie, arrivando essi all'improvviso
per mare addosso ai popoli di quelle
contrade <span class="fnote">[Ammianus, lib. 28, cap. 5.]</span>, e bottinando dappertutto.
Contra di costoro fu da Valentiniano
spedito <i>Severo</i> generale della fanteria,
che li mise in tal disordine e paura,
<span class="pagenum"><a id="Page_177"></a>[177]</span>
che dimandarono pace, e di potersene
tornar colle vite in salvo alle lor case.
Si conchiuse il trattato; ma nell'andarsene
que' Barbari, Severo fece tendere ad
essi un'imboscata, e tagliarli tutti a pezzi,
con pericolo nondimeno che i suoi restassero
sconfitti, senza alcun riguardo
ai giuramenti e alla fede pubblica, la
quale, secondo la legge cristiana, dev'essere
osservata anche verso gli eretici e
Turchi, e verso qualsivoglia altro nemico.
Pensando poi Valentiniano alle maniere
di reprimere la superbia ed insolenza
degli Alamanni e del re loro <i>Macriano</i>,
che sì spesso portavano il malanno alle
frontiere romane, segretamente mosse
i Borgognoni, popoli confinanti alla Lamagna,
e che si vantavano di trarre la
loro origine dai Romani, a muovere l'armi
contra d'essi, giacchè con essi aveano
spesso liti a cagion de' confini e delle
saline. Vennero costoro sino alle ripe
del Reno con un fioritissimo esercito.
San Girolamo <span class="fnote">[Hieron., in Chronic.]</span> scrisse che ascendeva il
lor numero ad ottanta mila persone. Avea
loro promesso Valentiniano di passare
anch'egli il Reno, per secondar colle
sue forze le loro. Non mantenne poi
la parola, e perciò se ne tornarono essi
indietro mal soddisfatti, dopo aver ucciso
tutti i prigioni da lor fatti. Già era
stato creato generale della cavalleria
<i>Teodosio</i>, che già vedemmo vittorioso
nella Bretagna, e che fu padre di Teodosio
Augusto. Si servì questo valoroso uffiziale
di tal congiuntura per dare addosso
agli Alamanni, i quali, per paura d'essi
Borgognoni, s'erano sparsi per le Rezie,
cioè pel paese romano. Molti ne uccise,
che vollero far testa. Tutti gli altri
ch'egli fece prigioni, per ordine di Valentiniano,
furono mandati in Italia, e
sparsi ne' paesi contigui al Po, dove, assegnate
loro delle buone terre da coltivare,
divennero poi fedeli sudditi del romano
imperio. A questi pochi fatti aggiunge
Ammiano <span class="fnote">[Ammianus, lib. 28, cap. 6.]</span> una lunga descrizione
<span class="pagenum"><a id="Page_178"></a>[178]</span>
dei mali cagionati da <i>Romano</i> conte nella
provincia della Libia Tripolitana dell'Africa,
e cominciati molto prima dell'anno
presente, senza che que' popoli potessero
mai ottener giustizia e riparo
dalla corte imperiale: tante cabale seppe
adoprar quel malvagio uffiziale. Nulla
di riguardevole operò in quest'anno Valente
Augusto in Oriente; tuttochè egli
passasse a Nicomedia con pensiero di
far guerra ai Persiani, ma con ispendere
il tempo in soli preparamenti. Le leggi
del Codice Teodosiano attestano che
egli fu a Jerapoli, creduta dal padre
Pagi <span class="fnote">[Pagius, Crit. Baron.]</span> città della Frigia, e, secondo Zosimo <span class="fnote">[Zosimus, lib. 4, c. 13.]</span>,
arrivò anche ad Antiochia; ma
ciò convien più tosto agli anni seguenti.
Le maggiori sue applicazioni sembra
che fossero quelle di perseguitare i cattolici <span class="fnote">[Socrates, Hist., lib. 4, cap. 14 et seq.]</span>,
de' quali ne fece morir non pochi,
e di esaltar la setta ariana. A questo
anno riferisce il padre Pagi <span class="fnote">[Pagius, Crit. Baron. ad hunc annum.]</span> la morte
di <i>Eusebio</i>, vescovo di Cesarea di Cappadocia,
celebre per la sua storia ecclesiastica
e per altri libri che restano tuttavia
di lui, ma con aver lasciato agli eruditi
una gran disputa intorno alla di lui
credenza, cioè s'egli tenesse coi cattolici
o pur cogli ariani. Successore di
lui fu poi in quella chiesa san <i>Basilio</i> il
grande, uno dei più insigni scrittori e
pastori della Chiesa cattolica.
</p>
<hr />
</div>

<div class="chapter">
<h2 class="hidden"><a id="CCCLXXI"></a>CCCLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Damaso</span> papa 6.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 8.</td>
  </tr>
  <tr>
    <td><span class="smcap">Graziano</span> imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Graziano Augusto</span> per la seconda
volta, e <span class="smcap">Sesto Anicio Petronio Probo</span>.
</p>

<p>
Il secondo console <i>Probo</i> quel medesimo
è che di sopra vedemmo il principal
mobile della casa Anicia, riguardevole
<span class="pagenum"><a id="Page_179"></a>[179]</span>
personaggio per le tante dignità da
lui sostenute, e per le esorbitanti sue
ricchezze. Esercitava egli nello stesso
tempo la carica di prefetto del pretorio
dell'Italia, come consta dalle leggi del
Codice Teodosiano <span class="fnote">[Gothofred., in Chronolog. Cod. Theodos.]</span>, le quali ancora
ci assicurano che in quest'anno la prefettura
di Roma seguitò ad essere amministrata
da <i>Ampelio</i>. Sono esse date
la maggior parte in Treveri, ed alcune
in Contionaco, forse luogo vicino a quella
stessa città. Alcune delle medesime
giusto motivo somministrano al cardinal
Baronio <span class="fnote">[Baron., Annal. Eccl.]</span> di biasimar questo imperadore,
principe più politico che cattolico.
Imperocchè in una d'esse, indirizzata al
senato romano, egli permise le illusioni
degli aruspici gentili, e gli altri esercizii
di religione permessi dalle leggi antiche,
purchè non vi si mischiasse la magia.
Confermò ancora ai pontefici pagani i
lor privilegii, concedendo ad essi l'onor
medesimo che godevano i conti. In
quest'anno ancora Ammiano <span class="fnote">[Ammianus, lib. 29, cap. 3.]</span> ci vien
raccontando una mano di crudeltà usate
da <i>Massimino</i>, inumano suo uffiziale, e
dallo stesso Valentiniano Augusto, le
quali ci fan sempre più conoscere che
egli, benchè professasse la religione di
Cristo, poco ne doveva studiare i santi
insegnamenti. Ardeva tuttavia questo
imperadore di voglia di abbattere il sopra
mentovato <i>Macriano</i> re degli Alamanni,,
che gli stava molto sul cuore.
Colla forza delle sue armi non si credeva
egli da tanto di poterlo opprimere.
Si rivolse alle insidie. Passò all'improvviso
nell'autunno il Reno con un buon
corpo di milizie, sulla speranza datagli
dalle spie, che potrebbe sorprendere il
nemico re, senza aver seco nè tende, nè
grosso bagaglio. Seco andarono i due generali
<i>Severo</i> e <i>Teodosio</i>. Contuttochè ordini
rigorosi fossero dati ai soldati di non
saccheggiar nè bruciar case, acciocchè
non ne seguisse dello strepito, egli non
<span class="pagenum"><a id="Page_180"></a>[180]</span>
fu ubbidito. Le grida delle persone giunsero
agli orecchi delle guardie di Macriano,
le quali, sospettando quel che era,
postolo incontanente in una carretta, il
sottrassero all'imminente pericolo. Se
ne tornò indietro Valentiano molto
malcontento, dopo aver dato il fuoco ad
un tratto del paese nemico. Agli Alamanni
appellati Bucinobanti, che abitavano
di là dal Reno in faccia a Magonza,
diede appresso per re <i>Fraomario</i> della
lor nazione; ma perchè questi trovò
desolato il paese per la suddetta scorreria
de' Romani, amò meglio d'essere
inviato nella Bretagna per tribuno del
reggimento de' suoi nazionali che in
quella isola erano al servigio dell'imperio.
</p>

<p>
Avea Valente Augusto passato il
verno a Costantinopoli. Venuta la primavera,
di nuovo si mise in viaggio per
andare ad Antiochia, ma senza che chiaro
apparisca ch'egli vi arrivasse in questo
anno, per quanto pretende il padre
Pagi <span class="fnote">[Pagius, Crit. Baron.]</span>. Una legge sua data nel dì 13
luglio cel fa vedere in Ancira, capitale
della Galazia. Socrate <span class="fnote">[Socr., lib. 4 Hist., cap. 14.]</span> e Teofane <span class="fnote">[Theoph., in Chronogr.]</span>
suppongono ch'egli veramente nel presente
anno pervenisse in Soria, e ad
Antiochia almen verso il fine dell'anno,
e quivi poi si fermasse nel susseguente
verno. Zosimo <span class="fnote">[Zosimus, lib. 4, cap 13.]</span> anch'egli scrive che,
messosi Valente in viaggio, lentamente
lo continuò per dar sesto di mano in
mano ai pubblici affari e bisogni delle
città per dove passava; e che, giunto ad
Antiochia, attese più che mai ai preparamenti
per la meditata guerra di Persia.
Non lasciò egli di stabilire nel medesimo
tempo dovunque potè il suo caro
arianismo, e di sfogare l'empio suo zelo
contro dei difensori della verità cattolica.
Era in questi tempi <i>Sapore</i> re della
Persia parte colla forza e parte colle
insidie intento ad occupare affatto il
regno dell'Armenia: del che s'è parlato
<span class="pagenum"><a id="Page_181"></a>[181]</span>
di sopra. Vedemmo che <i>Para</i>, figlio del
già tradito re <i>Arsace</i>, era ricorso all'imperador
Valente per aiuto. Ma Valente <span class="fnote">[Ammianus, lib. 27, c. 12.]</span>,
che non amava d'essere il primo a rompere
i trattati, andava temporeggiando,
e solamente ordinò ad <i>Arinteo</i> suo generale
di portarsi ai confini dell'Armenia,
per mettere in apprensione con tale
apparenza i Persiani. Cilace ed Artabano
erano stati in addietro le due potenti
braccia di Para per guardare gli
Stati dalla violenza persiana. Sapore, che
li teneva per traditori della sua corona,
voleva togliere all'Armenia il loro antemurale:
con lusinghe ed offerte, segretamente
fatte all'incauto Para, l'indusse
a mandargli le loro teste. Dopo questo
crudele sproposito sarebbe perita l'Armenia,
se l'arrivo di Arinteo coll'esercito
romano in quelle vicinanze non
avesse trattenuti i Persiani dall'ingoiarla.
Spedì Sapore ambasciatori a Valente,
per dolersi di que' movimenti, pretendendo
infranta la pace. Valente sostenne
il suo punto, e li rimandò mal soddisfatti.
Si mischiò ancora negli affari dell'Isauria,
disputata fra due cugini <span class="fnote">[Themist., Orat. XI.]</span>;
e consentì che quel paese si partisse tra
loro: il che accrebbe le doglianze dei
Persiani. Però dall'un canto e dall'altro
si accingeva ognuno a venire ad
un'aperta rottura. Circa questi tempi il
Tillemont <span class="fnote">[Tillemont, Mémoires des Empereurs.]</span> sospetta che, trovandosi
Valente in Cesarea di Cappadocia, gli
fosse rapito dalla morte l'unigenito suo
figlio, che già vedemmo appellato <i>Valentiniano
Juniore</i>, e soprannominato <i>Galata</i>:
del che s'ha memoria nella vita
di san Basilio, vescovo chiarissimo di
quella città. Tal morte di lui è certa,
ma non già il tempo in cui essa accadde.
Per un gastigo di Dio interpretata fu
dai cattolici questa perdita fatta da Valente,
siccome persecutore della vera
Chiesa.
</p>
<hr />
</div>

<div class="chapter">
<p>
<span class="pagenum"><a id="Page_182"></a>[182]</span>
</p>

<h2 class="hidden"><a id="CCCLXXII"></a>CCCLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Damaso</span> papa 7.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 9.</td>
  </tr>
  <tr>
    <td><span class="smcap">Graziano</span> imperadore 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Domizio Modesto</span> ed <span class="smcap">Arinteo</span>.
</p>

<p>
Amendue questi consoli erano uffiziali
di Valente Augusto in Oriente.
Nelle leggi del Codice Teodosiano <span class="fnote">[Gothofred., Chronol. Cod. Theod.]</span> si
trova tuttavia prefetto di Roma <i>Ampelio</i>
sul principio di marzo dell'anno presente,
e sembra che egli continuasse
anche per tutto il maggio. Trovasi poi
in una legge, data in Nassonaco nel dì
22 d'agosto, prefetto d'essa città un <i>Bapone</i>.
Non è certa la prefettura romana
di costui, siccome personaggio di cui
non resta altra memoria. Pretende il
Panvinio che ad Ampelio succedesse
<i>Claudio</i> in quest'anno; ma ciò avvenne
più tardi. Nulla abbiamo di particolare
di Valentiniano Augusto intorno a questi
tempi, se non che egli dimorò molto
tempo in Treveri e in Nassonaco, che si
crede luogo delle Gallie. All'anno presente
riferisce il Gotofredo l'irruzione
de' Quadi e Marcomanni in Italia, accennata
da Ammiano <span class="fnote">[Ammian., lib. 29, cap. 6.]</span>, scrivendo
egli aver essi assediata Aquileia, e spianato
Oderzo. Ma uno dei difetti della
storia d'Ammiano, oltre l'esser venuta
a noi con molte lacune, è quello di non
notare per lo più i tempi precisi delle
imprese, di modo che possiam ben essere
sicuri dei fatti, ma non già assegnarne
con certezza gli anni; e verisimilmente
accadde più tardi il movimento di quei
Barbari contro l'Italia. Forse sul fine
del precedente anno era giunto Valente
Augusto ad Antiochia, ed è almen certo
che nella primavera del presente egli
dimorava in essa città, e si truova anche
in Seleucia, città poche miglia distante
di là. Quali imprese militari egli
<span class="pagenum"><a id="Page_183"></a>[183]</span>
facesse, non si può ben discernere.
Quando appartenga a quest'anno ciò che
vien riferito da Temistio <span class="fnote">[Themistius, Orat. XI.]</span> nel di lui
Panegirico, recitato nell'anno seguente,
egli fece un giro per la Mesopotamia
con arrivar sino al Tigri, dando gli ordini
opportuni per le fortificazioni dei
luoghi esposti ai Persiani, e conciliandosi
l'affetto dei Barbari che non erano
loro suggetti, ed insieme animando gli
Armeni a tener forte contra de' comuni
nemici. Non obbliava egli intanto di far
guerra ai vescovi e personaggi cattolici <span class="fnote">[Socrates, lib. 4, cap. 17. Theophan.,
Chronogr.]</span>,
togliendo loro le chiese, e facendo
altri mali descritti nella storia ecclesiastica.
Ma neppur egli godè molta tranquillità,
perchè circa questi tempi furono fatte
varie cospirazioni contro la di lui vita,
le quali nondimeno rimasero scoperte e
punite. Di una fa menzione Ammiano,
con dire che un certo <i>Sallustio</i>, uffiziale
delle sue guardie, avea formato il disegno
di ucciderlo, mentr'egli dormiva al
fresco in un bosco. Ma Dio sa a qual
anno s'abbia da riferir questo attentato.
Abbondano certamente le tenebre nella
storia civile per i tempi presenti, ed è
anche imbrogliata la storia della Chiesa
per quel che concerne la cronologia.
</p>
<hr />
</div>

<div class="chapter">
<h2 class="hidden"><a id="CCCLXXIII"></a>CCCLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Damaso</span> papa 8.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 10.</td>
  </tr>
  <tr>
    <td><span class="smcap">Graziano</span> imperadore 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano Augusto</span> per la quarta
volta e <span class="smcap">Flavio Valente Augusto</span>
per la quarta.
</p>

<p>
Non <i>Claudio</i>, come scrisse il Panvinio,
ma <i>Caio Ceionio Rufio Volusiano</i>,
come risulta dalle leggi del Codice Teodosiano <span class="fnote">[Gothofr., Prosop. Cod. Theodos.]</span>,
sostenne in quest'anno la
prefettura di Roma. L'aveva egli goduta
<span class="pagenum"><a id="Page_184"></a>[184]</span>
anche nell'anno 364. Presero nell'anno
presente la trabea consolare i
due Augusti, perchè si celebravano i
decennali del loro imperio. Abbiamo da
Simmaco <span class="fnote">[Symmachus, lib. 10, cap. 26.]</span> che, in occasione di tal
festa, il senato romano fece un considerabil
regalo di danaro non solamente
a Valentiniano, ma anche a Valente,
tuttochè questi non comandasse a
Roma. Parimente ci resta un panegirico
di Temistio sofista <span class="fnote">[Themistius, Orat. XI.]</span> in lode di
esso Valente, recitato, secondo tutte le
apparenze, non già in Costantinopoli,
ma bensì in Antiochia, dove per questi
tempi fece esso Augusto lunga dimora.
Per testimonianza delle leggi spettanti
all'anno presente, Valentiniano si truova
in Treveri nel mese di aprile, e nel seguente
giugno in Milano, dove si scorge
ch'egli fece dimora almen sino al novembre,
senza apparire alcuna delle azioni
sue. A lui nondimeno non mancarono
le applicazioni, perchè forse nel
precedente anno s'era formata in Africa
la sollevazion di Fermo, e questa gli
dava non poco da pensare. Era costui <span class="fnote">[Ammian., lib. 29, cap. 5.]</span>
figliuolo di Nabal, polente principe fra
i Mori, ed avea molti fratelli. Perchè
uno di essi appellato Zamma si era molto
introdotto nella confidenza di <i>Romano</i>
conte, governatore di quelle provincie,
Fermo segretamente il fece ammazzare.
Caricato per questo da Romano di varie
accuse alla corte di Valentiniano, e
vedendo egli in pessimo stato e pericolo
i proprii affari, prese il partito della
disperazione, con ribellarsi, e sollevar
varie nazioni di que' Mori, gente già
disgustata per la strabocchevol avarizia
degli uffiziali romani <span class="fnote">[Aurelius Victor, in Epitome. Augustinus,
contr. Parmen., lib. 1, cap. 10.]</span>. Preso il titolo
di re e il diadema, aspra guerra fece
nella Mauritania e in altre provincie ai
Romani, con impadronirsi di varie città,
e rallegrare i seguaci suoi col sacco di
quelle contrade. Questo incendio obbligò
<span class="pagenum"><a id="Page_185"></a>[185]</span>
Valentiniano Augusto a spedire in Africa
un buon corpo di milizie, alle quali
diede per generale <i>Teodosio</i> conte, il
più valoroso e prudente uffiziale di
guerra ch'egli avesse in questi tempi.
L'arrivo e la riputazione di Teodosio,
sostenuta dalle forze seco menate, bastò
per consigliar Fermo ad implorar il
perdono, ma non osò già di comparir
davanti al generale cesareo, se non dappoichè
questi ebbe ripigliate varie città,
e date due rotte alle genti di lui. Allora,
dicendo daddovero, spedì alcuni vescovi
a trattar di sommessione e grazia, e con
esso loro, acciocchè restassero per ostaggi,
varii parenti suoi. Fu egli dipoi ammesso
da Teodosio all'udienza, ottenne
il perdono e la libertà, e restituì i prigioni.
Continuò poscia Teodosio il suo
viaggio contra dei ribelli, e s'impadronì
della ricca città di Cesarea, creduta da
molti l'Algeri moderno; ma non tardò
ad accorgersi dalla mala fede di Fermo,
perchè lo spergiuro tornò all'armi, e
diede più che mai da fare ai Romani.
Seguirono perciò varii e dubbiosi combattimenti,
ma per lo più favorevoli a
Teodosio, il quale continuò la guerra
nell'anno seguente, e forse anche nell'altro
appresso; finchè, vedendosi ormai
Fermo in rischio di cader vivo nelle
mani di Teodosio, da sè stesso, con lo
strangolarsi, si liberò dai soprastanti
pericoli, e colla sua morte tornò la tranquillità
in quelle provincie. Ammiano
diffusamente descrive tal guerra e i
fatti del suddetto generale Teodosio.
</p>

<p>
In questi tempi (se pur è possibile
il registrare agli anni precisi gli avvenimenti
d'allora) Valente Augusto, come
poco fa accennai, dimorava in Soria,
e specialmente nella capital d'essa, cioè
in Antiochia. Seppe egli <span class="fnote">[Ammian., lib. 29, cap. 1.]</span> che <i>Sapore</i>
re di Persia finalmente era in moto
con possente armata per passare nella
Mesopotamia romana, e però contra
di lui spedì <i>Marciano</i> conte e <i>Vadomario</i>
già re di una parte dell'Alemagna, con
<span class="pagenum"><a id="Page_186"></a>[186]</span>
ordine nondimeno di stare all'erta, e
di non cominciar essi le ostilità, se non
forzati, affinchè non a sè, ma ai Persiani
si attribuisse la rottura della pace.
Appena conobbe il barbaro re tali essere
le forze romane, che giuoco troppo
pericoloso era il venire ad una battaglia
campale, si contentò di consumar la campagna
con varie scaramuccie solamente,
ora vantaggiose ed ora infelici, tanto che,
giunto l'autunno, e conchiusa una tregua,
amendue le armate si ritirarono ai quartieri
del verno. Scrive Ammiano che Sapore
se ne tornò a Ctesifonte, e Valente
imperadore ad Antiochia, dove poi succedette
la scena di Teodoro, di cui parleremo
all'anno seguente. Ma non lascio io
di dubitare, se al presente appartenga il
detto di sopra, perciocchè abbiamo due
leggi del medesimo Valente <span class="fnote">[Gothofred., Chronol. Cod. Theod.]</span>, date nel
dicembre di quest'anno in Costantinopoli,
che non si accordano col racconto di
Ammiano, il qual pure, siccome storico
contemporaneo, non dovrebbe in tal circostanza
fallare. Secondo i conti del padre
Pagi <span class="fnote">[Pagius, Crit. Baron. ad ann. 373.]</span>, terminò la sua gloriosa vita
in quest'anno santo <i>Atanasio</i> arcivescovo
d'Alessandria, uno de' più insigni scrittori
e campioni della fede cattolica, per cui
sofferì tante traversie, chiamato da Dio
a ricevere il premio delle sue virtù e
fatiche. A quest'anno ancora verisimilmente
appartiene un'irruzione fatta dai
Goti della Tracia, di cui s'ha un barlume
presso Ammiano <span class="fnote">[Ammianus, lib. 30, c. 2.]</span>, e ne parla ancora
Teodoreto <span class="fnote">[Theodoretus, lib. 4, cap. 31 et seq.]</span>. Valente, che si trovava impegnato
con tutte le sue armi contra dei
Persiani, inviò lettere all'Augusto Valentiniano,
pregandolo di volerlo soccorrere
con un corpo delle sue soldatesche dalla
parte dell'Illirico. Se dice il vero Teofane <span class="fnote">[Theophan., in Chronogr.]</span>,
la risposta di Valentiniano fu
di non potere in coscienza aiutare un
fratello che faceva nello stesso tempo
<span class="pagenum"><a id="Page_187"></a>[187]</span>
guerra a Dio, cioè che perseguitava i
cattolici, esaltando continuamente la fazion
degli ariani. Ma non è molto sicura
in questi tempi la cronologia di Teofane,
e forse Valentiniano non si diede mai
a conoscere si zelante della vera religione.
</p>
<hr />
</div>

<div class="chapter">
<h2 class="hidden"><a id="CCLXXIV"></a>CCLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCLXXIV</span>. Indiz. <span class="scp">II</span>.</td>
  </tr>
  <tr>
    <td><span class="smcap">Damaso</span> papa 9.</td>
  </tr>
  <tr>
    <td><span class="smcap">Valentiniano</span> e</td>
  </tr>
  <tr>
    <td><span class="smcap">Valente</span> imperadori 11.</td>
  </tr>
  <tr>
    <td><span class="smcap">Graziano</span> imperadore 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Graziano Augusto</span> per la terza
volta ed <span class="smcap">Equizio</span>.
</p>

<p>
Il Relando <span class="fnote">[Reland., Fast. Consul.]</span>, appoggiato ad una delle
inscrizioni del Gudio, chiama il secondo
console <i>Caio Equizio Valente</i>.
Già s'è detto che non si può far sicuro
fondamento sulle memorie antiche del
Gudio; e dacchè osserviamo che l'ordinario
stile in nominar i consoli era quello
di notar l'ultimo lor cognome o soprannome;
qualora tali fossero stati
i nomi di questo console, pare che non
<i>Equizio</i>, ma <i>Valente</i> dovesse comparir la
di lui appellazione ne' Fasti. Fu in questo
anno prefetto di Roma <i>Euprassio</i>, e dopo
lui <i>Claudio</i>. Una legge del Codice
Teodosiano <span class="fnote">[Gothofred., Chronol. Cod. Theodos.]</span>, data nel dì 5 di febbraio
dell'anno presente, ci fa veder tuttavia
Valentiniano Augusto in Milano, dove si
dovette fermare nel verno. Se ne ritornò
dipoi, venuta la primavera, nelle Gallie;
s'incontrano alcune sue leggi date in
Treveri ne' mesi di maggio e giugno. Dopo
aver lungamente descritto Ammiano <span class="fnote">[Ammianus, lib. 28, c. 1.]</span>
le rigorose, anzi crudeli giustizie
fatte in Roma da <i>Massimino</i> vicario
di Roma, tali certo che screditano
il regno di Valentiniano Augusto, egli
parla di altre fatte da <i>Simplicio</i>, succeduto
a lui nel vicariato di quella
gran città, e non men di lui sanguinario.
<span class="pagenum"><a id="Page_188"></a>[188]</span>
Nobili non pochi dell'uno e dell'altro
sesso, o furono tormentati o esiliati
o privati di vita. Se tutti con ragione,
se ne può dubitare. A me non piace
di rattristar qui i lettori con sì funesti ritratti;
ma non vo' già tacere che questi, per
così dire, illustri carnefici di Valentiniano,
cioè <i>Massimino Simplicio</i> e <i>Doriferiano</i>
dopo la morte di esso Augusto pagarono
anch'essi il fio della lor crudeltà.
Volle in quest'anno esso imperadore
tentar di nuovo la fortuna delle sue armi
contra degli Alamanni, e, passato il Reno
coll'armata, lasciò che le soldatesche
sue si facessero onore col saccheggiare
un buon tratto del paese nemico. Poi si
diede a fabbricare una fortezza in vicinanza
di quella che oggidì chiamiamo
Basilea. Quivi stando, ricevette da <i>Probo</i>,
prefetto del pretorio dell'Illirico, l'avviso
che i Quadi, fatta una fiera scorreria in
quelle parti, davano anche da temere di
peggio, ogni qualvolta non fosse spedito a
lui opportunamente soccorso di gente. Il
motivo, per cui que' popoli uscirono ai
danni delle terre romane, fu il seguente.
Già dicemmo le premure di Valentiniano,
acciocchè a tutte le frontiere verso
i Barbari si fabbricassero delle fortezze <span class="fnote">[Ammianus, lib. 29, cap. 6.]</span>.
<i>Equizio</i> console di quest'anno e
generale delle milizie nell'Illirico, secondo
l'uso dei più potenti, ne piantò una
di là dal Danubio nel paese de' Quadi.
Ne fece doglianza quel popolo, e si fermò
il lavoro. N'ebbe avviso <i>Marcellino</i>, già
divenuto prefetto del pretorio delle Gallie,
uomo sempre portato all'alterigia e alla
crudeltà, ed ottenne da Valentiniano che
si spedisse colà Marcelliano suo figliuolo,
con ordine e facoltà di compiere quel
forte. Questo Marcelliano è chiamato
Celestio da Zosimo <span class="fnote">[Zosimus, lib. 4, cap. 16.]</span>, forse perchè
portò anche questo nome. Venuto dunque
costui, ripigliò arditamente quella
fabbrica, senza far caso alcuno delle
pretensioni e querele dei Quadi. Per
<span class="pagenum"><a id="Page_189"></a>[189]</span>
questo il re loro <i>Gabinio</i> si portò in persona
a trovar Marcelliano, e modestamente
il pregò di desistere dal lavoro,
con rappresentargli le sue ragioni. Lo
accolse Marcelliano con civiltà, si mostrò
inclinato ad esaudirlo, il tenne anche
seco a tavola; ma dopo il convito, mentre
egli voleva tornarsene a casa, il fece
assassinare, e torgli la vita: tradimento
infame e troppo indegno del nome romano,
le cui conseguenze funeste tardarono
poco a vedersi.
</p>

<p>
Per tal ingiuria ed enorme prepotenza
sommamente irritati i Quadi, trassero
in lega i Sarmati, stomacati tutti dell'iniquo
procedere de' Romani; e, passato il
Danubio, vennero a farne vendetta con
dare il sacco e guasto ad un gran tratto
dell'Illirico. Poche erano allora nella
Pannonia e nella Mesia le guarnigioni
e forze dei Romani, perchè Valentiniano
avea fatto passare in Africa alcune
legioni <span class="fnote">[Ammian., lib. 29, cap. 6.]</span> che ivi prima stanziavano:
perciò niun ritegno trovarono al lor
furore que' Barbari. Passò in così pericolosa
congiuntura per la Pannonia la
figliuola del fu imperadore Costanzo, che
in una medaglia (se pure è fattura legittima)
si vede appellata <i>Flavia Massima
Costanza</i> <span class="fnote">[Mediobarbus, Numism. Imperat.]</span>. Andava ella verso le Gallie
per unirsi in matrimonio con <i>Graziano
Augusto</i> figliuolo di Valentiniano. Poco
vi mancò che questa principessa non
fosse colta un dì da que' Barbari in una
villa chiamata Pistrense. <i>Messala</i> governator
della provincia ebbe la fortuna di
trafugarla e di ridurla salva in Sirmio.
Crebbe poi cotanto la possanza de' Quadi,
che <i>Probo</i> prefetto del pretorio dell'Illirico,
trovandosi in essa città di Sirmio,
fu in procinto di abbandonarla. Ma avendo
ripigliato il coraggio, e fatto quel
preparamento che potè per difendersi, i
Quadi non la toccarono, intenti, più che ad
altro, a perseguitare <i>Equizio</i>, creduto da
essi autore della morte di Gabinio loro
re. In fatti diedero una rotta a due legioni
<span class="pagenum"><a id="Page_190"></a>[190]</span>
romane comandate da lui, e stesero
i lor saccheggi per buona parte della
Pannonia. Vollero nello stesso tempo i
Sarmati fare il medesimo giuoco nella
Mesia superiore, ma quivi ritrovarono
un forte ostacolo in <i>Teodosio</i> juniore, figlio
di quel Teodosio generale, che già
vedemmo inviato in Africa per la ribellione
di Fermo. Con titolo di duca governava
allora esso Teodosio juniore
quella provincia, e benchè giovinetto di
prima barba, e provveduto di poche truppe <span class="fnote">[Themist., Orat. XIV. Zosimus, lib. 4, c. 16.]</span>,
pure parte con astuzie militari e
parte con arditi combattimenti, e con riportarne
vittoria, così ben si maneggiò,
che que' Barbari giudicarono meglio di
trattar di pace: ottenuta la quale, scornati
se ne ritornarono al loro paese.
Portati gli avvisi di questa guerra
dalle lettere di Probo a Valentiniano
Augusto, siccome poco fa accennai, non
se ne fidò egli, e spedì colà <i>Paterniano</i>
suo segretario per chiarirsene meglio <span class="fnote">[Ammian., lib. 30, c. 3.]</span>.
Essendo poi questi ritornato con più
cattive nuove, allora Valentiniano tutto
impazienza volea cavalcare alla volta
dell'Illirico; ma i suoi ufficiali tanto dissero,
con rappresentargli la stagion troppo
avanzata, e il pericolo che <i>Macriano</i>
re degli Alamanni, trovando sguernita di
truppe la Gallia, potrebbe far dei malanni,
che rimise alla primavera seguente
il suo viaggio. Fu dunque presa la
risoluzion di proporre la pace ad esso
Macriano, con invitarlo a comparire
alle rive del Reno. Venne egli in fatti
pieno di albagia al vedersi ricercato
di accordo, come s'egli avesse da dar
la legge ai Romani. Comparve anche
Valentiniano al congresso in barca
con un magnifico seguito; ed in fine
si stabilì fra loro la desiderata concordia.
Mantenne poi Macriano fedelmente
l'amicizia coi Romani; ma avendo
dopo qualche tempo voluto entrar
nel paese dei Franchi, e dargli disordinatamente
il sacco, questa insolenza
<span class="pagenum"><a id="Page_191"></a>[191]</span>
gli costò ben caro, perchè, colto in
un'imboscata da <i>Mellobaude</i>, chiamato
re bellicoso di quella nazione da Ammiano,
quivi lasciò la vita. Credesi oggidì
che nell'anno presente accadesse in
mirabil forma l'elezione <span class="fnote">[Hieronymus, in Chron.]</span> di santo
<i>Ambrosio</i> arcivescovo di Milano, alla cui
consacrazione consentì volentieri Valentiniano
che si era restituito a Treveri:
intorno al qual fatto si può consultare
la storia ecclesiastica.
</p>

<p>
Ne' primi mesi di quest'anno, ed anche
nel maggio, noi troviam tuttavia
Valente Augusto in Antiochia <span class="fnote">[Gothofr., Chronol. Cod. Theodos.]</span>, dove
stato era durante il verno il suo soggiorno.
Quivi fu scoperta una congiura
tramata contra di lui. Alcuni pagani, e
specialmente certi filosofi, dati allora alla
magia e ad altre arti o imposture per
iscoprir l'avvenire <span class="fnote">[Zosimus, lib. 4, c. 13. Ammianus, lib. 21,
cap. 1 et seq.]</span>, si avvisarono di
cercar con sacrilega curiosità chi avesse
da succedere nell'imperio ad esso Valente,
giacchè tolto gli avea la morte
l'unico suo figliuolo. Zonara <span class="fnote">[Zonar., in Annalib.]</span> descrive
la forma del sortilegio fatto da essi, da cui
si raccolsero queste tre lettere TH, E
ed O. Cercando coloro a chi potesse convenir
tal predizione, niuno cadde loro
in mente più a proposito di un <i>Teodoro</i>,
ch'era in questi tempi secondo notaio,
o sia segretario di Valente, giovane di
bell'aspetto, letterato prudente, nobilmente
nato nelle Gallie, e soprattutto pagano:
il che servì a quei tali di stimolo
a maggiormente crederlo destinato dai
falsi dii al trono. Gliene parlarono, gliel
fecero credere; ed egli invanitosi cominciò
a tener delle combriccole per questo
co' suoi aderenti; e poi, siccome fu provato,
furono fatti dei tentativi contro la
vita di Valente. Ma scopertosi l'affare,
e ricavata la verità del fatto, un seminario
fu questo di terribili processi e condanne,
non solamente di chi avea tenuta
<span class="pagenum"><a id="Page_192"></a>[192]</span>
mano, ma ancora di molti innocenti,
perchè Valente non si sapea saziare di
perseguitare e punire chiunque ancora era
sospettato di attendere alla negromanzia
e ai mezzi d'indovinar le cose future.
Teodoro fu strangolato, o pure gli fu
mozzato il capo. Degli altri uccisi abbiamo
una lunga lista presso Ammiano
e Zosimo, e fra questi si contarono dei
primi uffiziali della corte <span class="fnote">[Liban., in Vita sua. Socrates, lib. 4, cap. 19.
Sozomenus, lib. 6, c. 35.]</span>. Altri furono
banditi, e massimamente <i>Eusebio</i> ed
<i>Ipazio</i>, già stati consoli nell'anno 359, e
cognati del fu Costanzo Augusto, i quali
da lì a poco tempo furono richiamati con
onore. Scaricossi ancora lo sdegno implacabile
di Valente contro de' filosofi
gentili d'allora, siccome persone tutte
in concetto di attendere alla magia e
principali autori di quella cospirazione.
Ebbe fra gli altri tagliata la testa <i>Massimo</i> <span class="fnote">[Eunap., in Vit. Sophist., c. 3.]</span>
il più rinomato di tutti, che tanta
figura avea fatto a' tempi di Giuliano
Apostata discepolo suo. <i>Libanio sofista</i> <span class="fnote">[Liban., in Vita sua.]</span>,
benchè anch'egli attaccato alla
negromanzia, la scappò netta, perchè
nulla si potè provare contra di lui. Ed
allora fu che si fece una gran perquisizione
dei libri che trattavano di magia e
d'incanti, di sortilegii e di strologia giudiciaria:
perchè non si può dire quanto
ubbriachi allora fossero i gentili di sì
fatte sacrileghe imposture. Gran copia
d'essi fu pubblicamente bruciata nella
piazza d'Antiochia, e questo fu l'unico
bene della rigorosa giustizia, o, per dir
meglio, della crudeltà inaudita che Valente
esercitò in tal occasione. Crudeltà, dico,
la qual anche più detestabil sarebbe stata,
se fosse vero ciò che scrivono Socrate e
Sozomeno, cioè che egli fece morir molte
persone, perchè portavano il nome di
<i>Teodoro</i>, <i>Teodosio</i>, <i>Teodulo</i>, <i>Teodoto</i> e simili;
ma se ne può dubitare. Certo è
che Dio preservò il giovine <i>Teodosio</i>,
da noi veduto duca della Mesia, avendolo
<span class="pagenum"><a id="Page_193"></a>[193]</span>
riserbato in vita per farne un'insigne
imperadore, siccome a suo tempo vedremo.
Nè già finì in quest'anno la carneficina
suddetta, perchè durò il resto della
vita di Valente. Ed ecco quanti mali può
produrre (e n'abbiam veduto tanti altri
esempli) la prosunzion degli uomini
in voler indagare l'avvenire, paese riserbato
alla cognizione del solo Dio. A
queste tragiche scene un'altra ne aggiunse
Valente Augusto. Tutte le apparenze
sono che <i>Para</i> re dell'Armenia,
dacchè implorò il patrocinio di esso
imperadore contro de' Persiani, osservasse
una fedeltà onorata verso di lui. <i>Terenzio</i>
duca allora, per quanto sembra,
difensor dell'Armenia, con più lettere lo
andò screditando presso del medesimo
Augusto <span class="fnote">[Ammian., lib. 30, cap. 1.]</span>, rappresentandolo per inumano
verso de' suoi sudditi, e vicino ad
accordarsi coi Persiani. Valente perciò
il chiamò a Tarso città della Cilicia, dove,
dopo di essersi fermato non poco tempo
senza ottener licenza di passare alla
corte, venne scoprendo i mali uffizii fatti
contra di lui, e che si meditava di mettere
in Armenia un altro re. Bastò questo,
perchè egli con trecento de' suoi
che l'aveano accompagnato se ne fuggisse,
ed ebbe la fortuna di ritirarsi, al
dispetto di chi il seguitò, salvo nei proprii
Stati. Non lasciò egli per questo di
star fedele verso i Romani; ma Valente,
che non sel potea persuadere, diede segreta
incumbenza a <i>Traiano</i> conte, comandante
dell'armi romane in Armenia,
di sbrigarsi di lui in qualche maniera.
In fatti Traiano tanto seppe adescare
l'incauto re con finte lusinghe, che il
trasse un di seco a pranzo. Sul più
bello del convito entrò un sicario che
gli tolse la vita: assassinio infame commesso
contro le leggi dell'ospitalità venerate
dai Barbari stessi, e simile all'altro
che abbiam veduto di sopra, di Gabinio
re dei Quadi: tanto era decaduta la virtù
nei petti romani.
</p>
<hr />
</div>

<div class="chapter">
<p>
<span class="pagenum"><a id="Page_194"></a>[194]</span>
</p>

<h2 class="hidden"><a id="CCCLXXV"></a>CCCLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Damaso</span> papa 10.</td>
  </tr>
  <tr>
    <td><span class="smcap">Valente</span> imperadore 12.</td>
  </tr>
  <tr>
    <td><span class="smcap">Graziano</span> imperadore 9.</td>
  </tr>
  <tr>
    <td><span class="smcap">Valentiniano</span> juniore imp. 1.</td>
  </tr>
</table>

<p class="cons">
Dopo il consolato di <span class="smcap">Graziano Augusto</span>
per la terza volta e di <span class="smcap">Equizio</span>.
</p>

<p>
Con questa formola si trova ne' fasti
e nelle storie segnato l'anno presente,
perchè niun fu disegnato per empiere la
sedia curule, e vestir la trabea consolare.
San Girolamo <span class="fnote">[Hieronymus, in Chronicon.]</span> attribuisce la cagion di
tale ommissione alla irruzion de' Sarmati
nella Pannonia, quasichè le guerre dell'imperio
romano impedissero la creazion
de' consoli. Sembra ben più probabile
che non passasse buona intelligenza fra i
due fratelli Augusti nella nomina d'essi
consoli, con iscorrere poi l'anno senza
dichiararne alcuno. Probabilmente <i>Euprassio</i>
continuò anche in quest'anno
nella prefettura di Roma. La stanza di
Valentiniano Augusto per tutto il verno
dell'anno corrente fu in Treveri, dove
anche troviamo una sua legge <span class="fnote">[Gothofred., Chronolog. Cod. Theodos.]</span>, data
nel dì 9 di aprile. Lasciato poscia alla
guardia delle Gallie <i>Graziano Augusto</i> suo
figliuolo, egli ne' seguenti mesi eseguì la
risoluzione presa di portarsi nell'Illirico
per reprimere l'insolenza dei Quadi e
Sarmati, che tuttavia malmenavano le
contrade romane. Oltre ad un buon esercito,
menò seco <i>Giustina Augusta</i> sua
moglie e <i>Valentiniano juniore</i>, suo minor
figliuolo, da essa a lui partorito, il quale
si crede che fosse allora in età di quattro
o cinque anni <span class="fnote">[Ammian., lib. 30, cap. 5.]</span>. Per la strada se gli
presentarono i deputati de' Sarmati per
trattar di pace. Valentiniano li rimandò,
con dire che giunto egli al Danubio, allora
se ne palerebbe. Arrivato a Carnunto,
città che vien creduta il luogo
del moderno Haimburg, trenta miglia in
circa di sotto da Vienna d'Austria, quivi
<span class="pagenum"><a id="Page_195"></a>[195]</span>
fermata la corte, si applicò alle disposizioni
militari convenevoli per dare la
mala pasqua ai Barbari suddetti; ma
senza fare alcuna ricerca dell'assassinio
fatto a Gabinio re de' Quadi. Mostrossi
solamente voglioso di abbattere
<i>Probo</i> prefetto del pretorio, il quale, se
s'ha da credere ad Ammiano gentile,
cioè ad un nemico dei cristiani, avea
commesso di grandi estorsioni ed ingiustizie,
per far colar l'oro nella borsa del
principe, e sostener sè stesso in quell'illustre
carica. E certamente fu creduto
che se Valentiniano non si fosse affrettato
a morire, non mancava la rovina di
Probo. Durante il tempo di tre mesi che
questo imperadore dimorò in Carnunto,
egli fece tagliar la testa a Faustino, nipote
di <i>Giuvenzio</i> prefetto del pretorio delle
Gallie, accusato di aver ucciso un asino
per far dei sortilegii; ed inoltre perchè
avendogli per burla un certo Negrino
dimandato di essere fatto segretario di
corte, ridendo avea risposto: <i>Fammi imperatore,
se vuoi quest'uffizio.</i> Per questa
burla Faustino, Negrino ed altri perderono
la vita; e di questo passo camminava
la giustizia sotto Valentiniano,
che non voleva essere da meno di Valente
suo fratello.
</p>

<p>
Venuto il settembre, spinse egli innanzi
<i>Merobaude</i> e <i>Sebastiano</i> conte con
diverse brigate di armati addosso a' Quadi <span class="fnote">[Ammian., lib. 30, c. 5 et seq.]</span>;
ed egli stesso in persona col resto
dell'armata passò dipoi il Danubio, e
fece dare il sacco e il fuoco ad un buon
tratto del nemico paese, essendosi ritirati
alle montagne quei popoli. Senza far altra
bravura che questa, se ne ritornò poi
indietro, e dopo essersi fermato in Acinco
per qualche tempo, si rimise in cammino
alla volta di Sabaria con animo di
svernare in quella città. Arrivato che fu
alla volta di Bregizione, comparvero colà
i deputati dei Quadi per chiedere perdono
e pace. Furono ammessi all'udienza;
e perchè si voleano scusare con pretendere
fatte da persone particolari senza
<span class="pagenum"><a id="Page_196"></a>[196]</span>
assenso del comune le insolenze passate,
a Valentiniano si accese la bile, di maniera
che fremendo rimproverò forte
a quella nazione, come ingrata, i benefizii
ricevuti dai Romani. Calmossi dipoi,
ma all'improvviso cominciò a vomitar
sangue, e il prese un sudore mortale.
Portato a letto, non si trovò se non tardi
un cerusico che gli aprisse la vena;
fatto anche il salasso, non ne uscì neppure
una goccia. Sicchè di lì a poche
ore terminò il corso di sua vita <span class="fnote">[Idacius, in Fastis. Hieronymus, in Chronic.
Socrat., lib. 4, cap. 31.]</span> nel
dì 17 di novembre, in età d'anni cinquantacinque,
e dodici d'imperio. Ammiano
fa qui un compendio delle qualità
buone e cattive di questo imperatore <span class="fnote">[Ammianus. Victor. Ansonius. Symmachus.
Zosim. et alii.]</span>.
Altri ancora commendarono la di lui gravità,
la castità, la perizia militare, il coraggio,
la vigilanza per dar le cariche a
persone degne, e castigar i dilitti, con
altre belle doti, per le quali fu creduto
ch'egli avrebbe potuto uguagliar la gloria
di Traiano e di Aureliano, se egli non
avesse avuto il contrappeso di varii difetti.
Il principale fu l'eccessivo suo rigore,
che passò ad essere crudeltà, e talvolta
involse non meno i rei che gl'innocenti.
Ne abbiamo accennato alcuni esempli, ed
Ausonio stesso, in parlando a Graziano
Augusto di lui figlio, confessa che sotto
suo padre la corte era tutta piena di terrore,
e in volto de' magistrati si leggeva
una continua inquietudine e tristezza.
Questo suo genio sanguinario bastante
ben è a far parere un nulla tutte
le altre sue virtù. Padri amorevoli e clementi,
e non implacabili aguzzini o carnefici
de' popoli, han da essere i principi
che tendono alla vera gloria, e fan conto
del Vangelo. Vi si aggiunse ancora l'avarizia;
perchè sebben sui principii si
guardò dall'aggiungere nuovi aggravii ai
suoi sudditi, col tempo poi mutò registro,
e, per attestato di Ammiano <span class="fnote">[Ammianus, lib. 30, cap. 8.]</span> e di
<span class="pagenum"><a id="Page_197"></a>[197]</span>
Zosimo <span class="fnote">[Zosim., lib. 4, c. 3.]</span>, egli si acquistò l'odio d'ognuno
per le eccessive imposte, che faceva anche
esigere con tutto rigore, e si studiava
per tutte le vie anche indecenti di ricavare
ed accumulare danaro. Fu osservato
che nello spazio di trenta anni addietro
erano cresciute al doppio le gravezze dei
sudditi del romano imperio. Sicchè, ben
pesato il tutto, benchè sant'Ambrosio,
Aurelio Vittore, Sozomeno ed altri esaltino
la persona e il governo di Valentiniano,
tuttavia nelle bilance di Dio e degli
uomini non avrà mai credito un principe
cristiano a cui manchi la clemenza e la
carità verso de' suoi popoli. Fu poi portato
il di lui corpo imbalsamato a Costantinopoli,
per essere seppellito appresso
gli altri Augusti cristiani.
</p>

<p>
Dacchè cessò di vivere questo imperadore,
apprension non poca vi fu che
qualche sedizione potesse insorgere nell'armata,
e che taluno macchinasse di
occupar il trono cesareo. Però <i>Merobaude</i>,
uno dei primi generali, trovata maniera
di allontanar <i>Sebastiano</i> conte,
tenne consiglio con gli altri primarii
uffiziali, e fu risoluto di proclamare Augusto
<i>Flavio Valentiniano juniore</i>, secondogenito
del defunto imperadore <span class="fnote">[Zosimus, lib. 4, c. 19. Ammianus, lib. 30,
cap. 10.]</span>.
Era troppo lontano <i>Graziano imperadore</i>,
suo fratello maggiore, perchè dimorante
allora in Treveri, per poter impedire le
novità temute; e sapendo gli uffiziali
qual fosse la di lui bontà e rettitudine,
si avvisarono di poter innalzare questo
principe, stante il pericolo presente, senza
incorrere nella di lui disgrazia, per
aver ciò osato prima di ricercarne il di
lui consenso. E così fu. Certamente Graziano
se l'ebbe a male, e non men di
lui Valente suo zio; ma non tardarono
amendue ad approvar questo fatto; Valente,
per non poter di meno, e Graziano
per la sua buona indole e virtù, per cui
non lasciò mai, finchè visse, di far conoscere
il suo buon cuore verso di esso
<span class="pagenum"><a id="Page_198"></a>[198]</span>
fratello. Trovavasi il fanciullo Valentiniano
allora, siccome accennammo, in
età di circa cinque anni, lungi dall'armata
ben cento miglia. Furono spediti
corrieri a chiamarlo, e venuto che fu ad
Acinco nella Pannonia con Giustina Augusta
sua madre, il dichiararono <i>Imperadore
Augusto</i> nel dì 22 di novembre.
Zosimo <span class="fnote">[Zosimus, lib. 4, cap. 19.]</span> e Vittore <span class="fnote">[Aurelius Victor, in Epitome.]</span> attribuiscono
la di lui promozione principalmente a
<i>Merobaude</i> e ad <i>Equizio</i> generali; il
primo di essi storici, siccome ancora
Eunapio <span class="fnote">[Eunap., Legat. Tom. I Hist. Byz.]</span>, lasciarono scritto che i due
fratelli divisero fra loro l'Occidente,
con aver Graziano ritenuta per sè la
Gallia, la Spagna e la Bretagna, con assegnar
al fratello l'Illirico, l'Italia e
l'Africa. Ma questa divisione si tiene
piuttosto fatta dopo l'anno di Cristo
379; ed il Gotofredo <span class="fnote">[Gothofred., Chronol. Cod. Theodos.]</span> osservò che
stante l'essere Valentiniano II in età
pupillare, e però incapace di reggere,
Graziano Augusto continuò ancora da
qui innanzi il governo di tutto l'Occidente.
Abbiamo inoltre dalla Cronica Alessandrina <span class="fnote">[Chronicon Alexandr.]</span>
ch'esso Graziano, dopo la
morte del padre, richiamò alla corte
<i>Severa</i> sua madre già esiliata da Valentiniano
seniore, che utilmente si servì
dipoi co' suoi consigli. Parimente in
questi tempi, per attestato di Zosimo <span class="fnote">[Zosimus, lib. 4, cap. 18.]</span>,
si fecero sentire degli orrendi tremuoti,
che specialmente danneggiarono l'isola
di Creta, la Morea e tutta la Grecia, a
riserva dell'Attica. Per conto di Valente
Augusto, le leggi del Codice Teodosiano <span class="fnote">[Gothofr., Chronol. Cod. Theodos.]</span>
ci assicurano essersi egli trattenuto
in Antiochia sino al principio di
giugno, e vi si truova anche nel dì 5 di
dicembre. Andarono innanzi indietro <span class="fnote">[Ammianus, lib. 30, cap. 1.]</span>
varie ambasciate di esso Augusto e di
Sapore re di Persia per intavolar la
<span class="pagenum"><a id="Page_199"></a>[199]</span>
pace; ma in fine nulla si conchiuse, e
durò tuttavia la guerra aperta fra loro:
laonde ognun di essi seguitò a far preparamenti
per farsi giustizia coll'armi.
</p>
<hr />
</div>

<div class="chapter">
<h2 class="hidden"><a id="CCCLXXVI"></a>CCCLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Damaso</span> papa 11.</td>
  </tr>
  <tr>
    <td><span class="smcap">Valente</span> imperadore 13.</td>
  </tr>
  <tr>
    <td><span class="smcap">Graziano</span> imperadore 10.</td>
  </tr>
  <tr>
    <td><span class="smcap">Valentiniano</span> II imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valente Augusto</span> per la quarta
volta e <span class="smcap">Flavio Valentiniano</span> juniore <span class="smcap">Augusto</span>.
</p>

<p>
Portò opinione il Panvinio <span class="fnote">[Panvin., in Fast.]</span> che la
prefettura di Roma fosse in quest'anno
esercitata da <i>Euprassio</i>, e poi da <i>Probiano</i>.
Il Codice teodosiano <span class="fnote">[Gothofred., Chronol. Cod. Theodos.]</span>, a cui si
dee più fede, ci mostra ornati di quella
dignità <i>Rufino</i>, e poi <i>Gracco</i>, il qual ultimo,
per attestato di san Girolamo <span class="fnote">[Hieron., Epist. 7 ad Laetam. Prudentius,
in Symmac.]</span>,
bruciò e rovesciò gran copia d'idoli in
Roma stessa, e professò dipoi la religione
cristiana. In età di circa diecisette
anni era <i>Graziano Augusto</i> allorchè
l'imperador Valentiniano suo padre
terminò il corso del suo vivere. Giovane
ben fatto di corpo, ma più d'animo,
perchè dotato d'un eccellente naturale,
come confessano gli stessi storici pagani <span class="fnote">[Ammian., lib. 27. cap. 6. Victor, in Epitome.
Themistius, Or. XV.]</span>.
Di buon'ora fu istruito nelle
belle lettere, con aver per maestro un
insigne letterato, cioè <i>Ausonio</i>, al quale,
anche dopo aver ricevuta la porpora
imperiale, professò sempre un particolar
rispetto, e conferì varie cariche, alzandolo
sino al consolato. Parlano gli
autori d'allora <span class="fnote">[Rufinus, Hist., lib. 2, cap. 13. Ausonius, in
Panegyric.]</span> della moderazione
nel cibo e nella bevanda di questo principe,
della sua rigorosa castità, affabilità,
e soprattutto della sua bontà e pietà
<span class="pagenum"><a id="Page_200"></a>[200]</span>
cristiana, per cui meritò gli elogii di santo
Ambrosio e di Ausonio. Della sua delicatezza
in questo proposito diede egli
sui principii una luminosa pruova, col
ricusar l'abito e il titolo di pontefice
massimo <span class="fnote">[Zosimus, lib. 4, cap. 36.]</span> che gli portarono i pagani.
In somma arrivò a dire Ammiano, tuttochè
storico gentile e poco amico dei
cristiani, essersi unite in Graziano tante
e sì belle doti, che avrebbe potuto aspirare
alla gloria de' più rinomati Augusti,
se breve non fosse stata la sua vita, e
non avesse avuto ai fianchi de' ministri
cattivi, da' quali non potè guardarsi la
sua non per anche matura prudenza,
e l'età sua troppo giovanile, per cui,
dandosi ai divertimenti, lasciava lor fare
quanto volevano. Una delle sue prime
azioni fu quella di ascoltar le querele
universali de' popoli, e massimamente
del senato romano contro i ministri
della crudeltà di suo padre <span class="fnote">[Ammianus, lib. 28, cap. 1.]</span>. Erano
questi <i>Massimino</i>, allora prefetto del pretorio
delle Gallie, <i>Simplicio</i> e <i>Doriferiano</i>.
Processati costoro, provarono anche
essi, ma colpevoli, il supplizio che a
tanti anche innocenti aveano fatto provare.
E perciocchè il senato romano
dovette far doglianze per tanti dell'ordine
suo o uccisi o calpestati in maniere
indebite da Valentiniano, in lor favore
spedì Graziano un editto, che con gioia
fu letto dal celebre <i>Simmaco</i> <span class="fnote">[Symmachus, lib. 10, epist. 2.]</span>, uno
allora de' senatori. Siccome riportò
plauso da ognuno la morte data a quei
crudeli ministri, così fu detestata l'altra
di <i>Teodosio</i> conte, governatore allora
dell'Africa. Aveva questo valente uffiziale
estinta già in quelle provincie la
ribellion di Fermo <span class="fnote">[Orosius, lib. 7, cap. 33.]</span>, restituita la pace
a tutto il paese, e continuava con gran
saviezza il suo governo in quelle parti.
Ma gl'invidiosi, gramigna che specialmente
alligna in alcune corti, mirando
con gelosia il di lui merito, seppero così
<span class="pagenum"><a id="Page_201"></a>[201]</span>
ben dipingerlo al giovinetto incauto
Graziano, come persona pericolosa e
capace di far delle novità, che andò in
Africa l'ordine di levargli la vita, e questo
venne eseguito. Fu di parere Socrate <span class="fnote">[Socrates, lib. 4 Hist., cap. 15.]</span>
che, ad istigazion di Valente Augusto,
per cagione del nome di Teodosio
da lui odiato, siccome dicemmo di sopra,
a questo bravo generale fossero
abbreviati i giorni del vivere. Valente
non comandava nell'Africa, e pare
che neppur passasse grande armonia
fra lui e il nipote Graziano, oltre all'osservarsi
già scorsi due anni dopo la
di sopra accennata congiura di Teodoro.
Comunque sia, dappoichè il giovane
<i>Teodosio</i> suo figlio arrivò ad essere imperadore,
il senato romano onorò con
delle statue la memoria di esso suo padre,
il quale, giacchè ricevette il battesimo
prima di morire per ottener la
remission dei peccati, è da credere che
più gloriosamente fosse coronato in cielo.
La di lui disgrazia intanto si tirò
dietro quella del suddetto Teodosio suo
figliuolo, il quale fu obbligato a dimettere
il governo della Mesia, di cui era
duca, e a ritirarsi in Ispagna patria sua.
Nulladimeno non andò molto che Graziano,
aperti gli occhi, e pentito, il richiamò
per alzarlo all'imperio.
</p>

<p>
Probabilmente fu in quest'anno che
Valente Augusto, seguitando a dimorare
in Antiochia (non si sa per qual motivo),
inviò il filosofo <i>Temistio</i> <span class="fnote">[Themist., Orat. XIII.]</span> a Graziano
suo nipote, abitante allora in Treveri
nelle Gallie. Passò questo pagano filosofo
per Roma, dove nel senato stesso egli
pronunciò un'orazione sua, che contien
lodi ancora di esso Graziano, rappresentando
la di lui bontà e liberalità,
e l'aver egli come annientati gli esattori
crudeli delle imposte. Sappiamo infatti
da Ausonio <span class="fnote">[Auson., in Panegyr.]</span> che questo benigno Augusto
avea rimesso ai popoli i debiti
trascorsi, e fatta abbruciare ogni carta
<span class="pagenum"><a id="Page_202"></a>[202]</span>
dei medesimi con sua singolar gloria e
benedizion della gente. In questi tempi
cominciò a farsi nominare la fiera nazion
degli Unni, Tartari abitanti verso
la palude Meotide, oggidì il mar di Zabacca,
che tanti guai, siccome vedremo,
recarono di poi alle contrade dell'Europa.
Di essi, cioè de' loro barbari costumi
e paesi, parlano a lungo Ammiano <span class="fnote">[Ammian., lib. 31, cap. 2.]</span>,
Giordano <span class="fnote">[Jordan., de Reb. Get., cap. 37.]</span> ed altri antichi
scrittori <span class="fnote">[Zosimus, lib. 4, cap. 20. Sozomenus, Agathius
el alii.]</span>. Costoro, invogliati di miglior
abitazione, mossero prima la guerra
agli Alani, abitanti lungo il fiume Tanai,
e li soggiogarono. Poscia rivolsero le
armi contra degli Ostrogoti con tal felicità,
che <i>Ermenirico</i> re di essi Goti, e
poscia il di lui successore vi perderono
la vita. Il terrore di gente sì inumana,
che non dava quartiere ad alcuno, si
sparse per tutti que' paesi, e cagion fu
che quanti Goti poterono salvarsi, non
men Visigoti che Ostrogoti, crederono
meglio di abbandonar le loro terre, e di
ritirarsi buona parte di essi verso quelle
dell'imperio romano; e non avendo
potuto fermarsi nella Podolia, s'inoltrarono
sino alla Moldavia. Di là spedirono
deputati a Valente Augusto, pregandolo
di volerli ricevere ne' suoi Stati,
promettendo di servir nelle armate romane,
e di vivere da fedeli suoi sudditi.
<i>Ulfila</i>, vescovo loro, ch'era, o pur divenne
poscia ariano, come vuol Sozomeno <span class="fnote">[Sozom., lib. 6 Histor., cap. 37.]</span>,
fu il capo dell'ambasceria.
Questi insegnò poi le lettere ai Goti,
tradusse in lingua loro le divine Scritture,
e trasse alla religion cristiana quei
che fin qui aveano professata l'idolatria.
Gran dibattimento fu nel consiglio di
Valente, se si doveva ammettere o no
questa foresteria negli Stati dell'imperio <span class="fnote">[Eunap., de Legat. Tom. I Histor. Byzant.]</span>.
Prese l'affermativa, parte
perchè si figurò Valente di superiorizzare
colle lor forze i suoi nipoti, e parte
<span class="pagenum"><a id="Page_203"></a>[203]</span>
perchè parve gran vantaggio il poter
con questi Barbari provveder di reclute
le armate romane; e forse non era male,
purchè fossero state ben eseguite le
precauzioni prese per dare loro ricetto.
Cioè che si facessero prima passar di
qua dal Danubio i lor figliuoli, i quali
si trasportassero in Asia per servire di
ostaggi della fedeltà de' padri; che ognun
di essi Goti prima di passare avesse
da consegnar l'armi in mano degli
uffiziali romani. Quest'ultimo ordine fu
per disattenzione ed iniquità di essi
uffiziali malamente eseguito. Credesi
che ne passassero in questi tempi circa
ducento mila colle lor mogli e figliuoli <span class="fnote">[Idacius, in Fastis.]</span>,
e questi si sparsero per la Tracia e lungo
il Danubio. Altre nazioni gotiche <span class="fnote">[Zosim., lib. 4, cap. 20. Orosius. Hieronymus,
in Chronic.]</span>,
le quali restavano di là da quel fiume,
veduto sì buon accoglimento fatto da
Valente ai lor nazionali, spedirono anche
esse per ottener la medesima grazia,
ma n'ebbero la negativa, perchè troppo
pericoloso si conobbe l'ammetterne di
più. Tuttavia questo esempio produsse
delle brutte conseguenze, perchè innumerabili
altri Goti da lì a qualche tempo
anch'essi passarono di qua dal Danubio
al dispetto de' Romani, e con esso loro
si unirono anche i Taifali, popolo infame
per le sue impurità, di modo che si vide
inondata in breve la Tracia colle vicine
provincie da un'immensa folla di Barbari,
amici di quattro giorni, e poi nemici
perpetui, e distruggitori del romano
imperio. Cominceremo a chiarircene
nell'anno seguente.
</p>
<hr />
</div>

<div class="chapter">
<p>
<span class="pagenum"><a id="Page_204"></a>[204]</span>
</p>

<h2 class="hidden"><a id="CCCLXXVII"></a>CCCLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Damaso</span> papa 12.</td>
  </tr>
  <tr>
    <td><span class="smcap">Valente</span> imperadore 14.</td>
  </tr>
  <tr>
    <td><span class="smcap">Graziano</span> imperadore 11.</td>
  </tr>
  <tr>
    <td><span class="smcap">Valentiniano</span> II imperad. 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Graziano Augusto</span> per la quarta
volta e <span class="smcap">Merobaude</span>.
</p>

<p>
Per qualche tempo dell'anno presente
continuò ad essere prefetto di Roma
<i>Gracco</i> <span class="fnote">[Gothofred., Chronol. Cod. Theodos.]</span>, ed ebbe poi per successore
<i>Probiano</i>. Abbiamo veduto di sopra
come una prodigiosa quantità di Goti avea
ottenuta per sua stanza la Tracia e il
lungo del Danubio. Necessaria cosa sarebbe
anche stata che si fosse provveduto
al loro bisogno di abitazione e di
vitto <span class="fnote">[Ammianus, lib. 31, cap. 4.]</span>. Mancò tal provvisione per la
colpa di <i>Lupicino</i> conte della Tracia e
di <i>Massimo</i> duca di quelle parti, i quali
facevano mercatanzia di quella povera
gente, obbligandola a comperar caro i
viveri, e a vendersi schiavi per ottener
del pane. Ecco dunque condotti alla disperazione
i Goti <span class="fnote">[Hieronymus, in Chronic.]</span>, i quali, altro ripiego
non conoscendo alla fame che di ricorrere
all'armi, cominciarono a poco a
poco ad ammutinarsi. Accortosene Lupicino,
ritirò dalle ripe del Danubio le
guarnigioni per costringerli colla forza
a passar più oltre nel paese. Arrivò con
essi a Marcianopoli nella Mesia, e quivi
invitò seco a pranzo <i>Fritigerno</i> ed <i>Alavivo</i>
capi dei medesimi, ma senza voler
che alcun altro de' Goti entrasse nella
città; e perchè alcuni v'entrarono, li
fece uccidere. I Goti, anch'essi infuriati
per questo, ammazzarono alquanti soldati
romani. Fritigerno ebbe l'accortezza
di salvarsi, col fingere di portarsi a
pacificare i suoi. Si venne per questo alle
mani fra i Goti e i Romani fuori di Marcianopoli,
e gli ultimi ebbero una gran
rotta. I Goti allora colle armi dei vinti
<span class="pagenum"><a id="Page_205"></a>[205]</span>
molto più vennero a farsi forti. In questo
tempo una infinità d'altri Goti, ch'erano
di là dal Danubio, senza aver potuto ottener
la licenza di passar nel paese romano,
trovate sguernite le rive del fiume,
e però niun ostacolo ai loro passi, se ne
vennero di qua, e andarono poscia ad
unirsi con Fritigerno. Altri Goti che stanziavano
in Andrinopoli fecero lo stesso, e
con loro eziandio si unirono assaissimi
altri Goti che erano schiavi; sicchè, divenuta
formidabile l'armata de' medesimi,
si mise a dare il sacco alla Tracia, e si
vide infine a crescere ogni dì più il loro
numero colla giunta di moltissimi Romani
ridotti alla disperazione per la gravezza
delle imposte. Dimorava tuttavia in Antiochia
Valente Augusto, e ricevute queste
amare nuove, e premendogli più i serpenti
che egli s'era tirati in seno, che
ogni altro affare, spedì <i>Vittore</i> suo generale
al re di Persia <i>Sapore</i>, per conchiudere
seco la pace. Fu essa in fatti
conchiusa: non ne sappiam le condizioni;
si può ben credere che furono svantaggiose
per chi dovette comperarla.
</p>

<p>
Intanto Valente premurose lettere
inviò al nipote Graziano Augusto, pregandolo
di soccorso in così scabrosa
congiuntura. Non mancò Graziano <span class="fnote">[Ammian., lib. 31, cap. 7.]</span> di
mettere in viaggio un buon corpo di
gente sotto il comando di <i>Ricomere</i> capitan
delle guardie, e di <i>Frigerido</i> duca.
Ma per la strada molti di queste brigate
desertando se ne tornarono alle lor case,
e fu creduto per ordine segreto di <i>Merobaude</i>
generale di esso Graziano, per
paura che, sprovvedute le Gallie dell'occorrente
milizia, i Germani, passato il Reno
facessero qualche irruzione. Frigerido
anch'egli, preso da vera o da falsa malattia,
si fermò per istrada. Il solo Ricomere,
colle truppe che gli restavano, arrivò
ad unirsi con <i>Profuturo</i> e <i>Traiano</i>,
generali spediti da Valente con alcune
legioni nella Tracia per accudire ai bisogni.
<span class="pagenum"><a id="Page_206"></a>[206]</span>
Tenuto consiglio di guerra, determinaro
questi uffiziali di andar osservando
e stringendo i Goti, per dar
loro alla coda, qualora andassero mutando
il campo. Ma i Goti non erano di
parere di lasciarsi divorare a poco a poco;
e però, spediti qua e là avvisi ai loro
nazionali, che tutti corsero ad attrupparsi
e formarono un'armata prodigiosa,
di lunga mano superiore alla romana,
altra risoluzione non vollero prendere,
che quella di una giornata campale. A
questa in fatti si venne un dì nel luogo
detto ai Salici fra Tomi e Salmuride nella
picciola Tartaria. Durò la fiera battaglia
dal mattino sino alla sera, senza dichiararsi
la vittoria per alcuna delle parti;
ma perchè i Romani erano troppo inferiori
di numero ai Barbari, ogni lor
perdita fu più sensibile che quella de' nemici.
San Girolamo <span class="fnote">[Hieron., in Chron.]</span> all'anno seguente,
ed Orosio <span class="fnote">[Orosius, lib. 7, cap. 33.]</span>, con iscrivere che i Romani
rimasero sconfitti dai Goti, forse vollero
indicare questo sanguinoso fatto
d'armi. Non istimarono bene i generali
romani di tentare ulteriormente la fortuna,
e giacchè si avvicinava il verno, si
ritirarono a' quartieri in Marcianopoli.
Ingrossati poscia i Goti coll'arrivo di
molti Unni ed Alani, corsi anch'essi all'odore
della preda, non si potè più loro
impedire che non facessero continue
scorrerie e saccheggi per la Tracia. Osò
Farnobio, uno de' lor capi, con gran seguito
di Taifali di tener dietro a Frigerido
generale di Graziano; ma questi
camminando con gran circospenzione,
allorchè se la vide bella, verso Berea gli
assalì, e gli sconfisse colla morte dello
stesso Farnobio. Non ne restava un di
costoro vivo, se non avessero implorato
il perdono, e si fossero renduti prigioneri.
Frigerido mandò poi costoro in
Italia a coltivar le terre poste fra Modena,
Reggio e Parma. Con queste calamità
ebbe fine l'anno presente.
</p>
<hr />
</div>

<div class="chapter">
<p>
<span class="pagenum"><a id="Page_207"></a>[207]</span>
</p>

<h2 class="hidden"><a id="CCCLXXVIII"></a>CCCLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCLXXVIII</span>. Indiz. <span class="scp">VI</span>.</td>
  </tr>
  <tr>
    <td><span class="smcap">Damaso</span> papa 13.</td>
  </tr>
  <tr>
    <td><span class="smcap">Graziano</span> imperadore 12.</td>
  </tr>
  <tr>
    <td><span class="smcap">Valentiniano</span> II imperad. 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valente Augusto</span> per la sesta volta
e <span class="smcap">Flavio Valentiniano</span> juniore <i>Augusto</i>
per la seconda.
</p>

<p>
Giacchè niuna memoria ci resta di
chi esercitasse nell'anno presente la prefettura
di Roma, sia a noi lecito il conghietturare
che in essa continuasse
<i>Probiano</i>. Le leggi del Codice teodosiano <span class="fnote">[Gothofred., in Chronolog. Cod. Theodos.]</span>
ci fan conoscere Graziano
Augusto tuttavia dimorante in Treveri
nel dì 22 d'aprile di quest'anno. Poco
però dovette stare a mettersi in marcia
colle sue milizie per soccorrere Valente
Augusto suo zio, addosso al quale facevano
allora da padroni i Goti. Avvisati
preventivamente gli Alamanni cognominati
Lenziani <span class="fnote">[Ammian., lib. 31, cap. 10.]</span>, abitanti presso le Rezie,
da un lor nazionale, militante nelle
guardie di esso Augusto, della spedizion
che si preparava verso l'Illirico, rotta la
pace, neppur aspettarono la divisata partenza
delle milizie romane, per far un'irruzione
di qua dal Reno. Ciò fu loro ben
facile nel mese di febbraio, per aver trovato
il ponte formato dai ghiacci di quel fiume.
Ma furono respinti dalle guarnigioni poste
in que' siti. Avviatesi poi le soldatesche
di Graziano alla volta del Levante,
ecco di nuovo con forze di lunga mano
maggiori comparir gli stessi Alamanni di
qua dal Reno, e mettersi a saccheggiar
le terre romane con terrore di tutto
quel paese. Fece Graziano allora retrocedere
dall'impreso viaggio le sue milizie,
ed unitele colle altre rimaste nelle Gallie,
spedì contro dei nemici quell'armata sotto
il comando di <i>Nannieno</i> prudente suo generale,
e di <i>Mellobaude</i> re o sia principe
<span class="pagenum"><a id="Page_208"></a>[208]</span>
valoroso de' Franchi, il quale non isdegnava
di servire allora nella corte cesarea
in grado di capitan delle guardie, nè
altro sospirava che di venire ad un fatto
d'armi. Vi si venne infatti, essendosi affrontati
i due nemici eserciti ad Argentaria,
creduta oggidì la città di Colmar
nell'Alsazia. Paolo Orosio <span class="fnote">[Orosius, lib. 7, cap. 33.]</span> pretende
(e par seco d'accordo Ammiano) che
lo stesso Graziano v'intervenisse in persona,
confidato nella potenza di Gesù
Cristo, siccome buon principe cattolico
ch'egli era. Sulle prime i Romani piegarono,
sopraffatti dall'esorbitante numero
de' nemici; ma poi, ripigliato coraggio,
talmente menarono le mani, che gli Alamanni
andarono in rotta, restandone
trenta mila morti sul campo, se s'ha da
credere alla Cronica di san Girolamo <span class="fnote">[Hieronymus, in Chronic.]</span>,
a Cassiodoro <span class="fnote">[Cassiodorus, in Fast.]</span> suo copiatore e al giovine
Vittore <span class="fnote">[Aurelius Vict., in Epitome.]</span>. Ma l'ordinario costume
degli storici e de' vincitori si è di accrescere
il pregio delle vittorie. Ammiano
solamente scrive essersi creduto che non
più di cinque mila di coloro si salvassero
colla fuga, e che vi restò morto lo
stesso <i>Priario</i> re di quella gente. Non bastò
a Graziano questo felice successo;
ma, passato all'improvviso il Reno colla
sua armata, entrò nel paese nemico con
intenzione di distruggere un popolo che
non sapea mantener la fede, ed inquietava
sì sovente il territorio romano. Altro
scampo non trovarono quegli abitanti,
che di ritirarsi ai siti più rapidi
e scoscesi delle loro montagne colle
proprie famiglie. Furono anche ivi perseguitati
e bloccati, tanto che si trovarono
costretti ad arrendersi ed arrolarsi
ne' reggimenti romani, col non aver più
osato que' Barbari durante l'assenza di
Graziano di far alcun altro moto o tentativo.
Io so che san Girolamo, a cui tenne
dietro Cassiodoro, mettono questo
fatto all'anno precedente, seguitati in ciò
<span class="pagenum"><a id="Page_209"></a>[209]</span>
dal Gotofredo <span class="fnote">[Gothofred., in Chronolog. Cod. Theod.]</span>, e dal Pagi <span class="fnote">[Pagius, Crit. Baron.]</span>. Ma chi
ben riflette a quanto di tali battaglie e
vittorie narra Ammiano, e massimamente
al vedere ch'esse accaddero poco prima
che Graziano s'inviasse verso l'Illirico
(il che egli eseguì nell'anno presente)
troverà più fondati i conti dell'Hermant <span class="fnote">[Hermant, Vie de Saint Basil.]</span>
e del Tillemont <span class="fnote">[Tillemont, Mémoires des Empereurs.]</span>, che ne parlano sotto
quest'anno. Fa qui Ammiano <span class="fnote">[Ammian., lib. 31, cap. 10.]</span>, benchè
scrittor gentile, un elogio di Graziano
con dire che sembra incredibile la prestezza
con cui egli, assistito da Dio, fece
questa impresa, giovine di primo pelo, di
indole buona, eloquente, moderato, bellicoso
e clemente; e che avrebbe potuto pareggiar
la gloria dei più rinomati Augusti,
se non avesse trascurato, come anche
attesta Vittore <span class="fnote">[Aurelius Victor, in Epit.]</span>, il pubblico governo,
perdendosi ne' serragli a tirar di
arco alle bestie e che questo era il suo più
favorito sollazzo. Continuò poscia Graziano
il suo viaggio coll'esercito alla volta
della Pannonia, per soccorrere Valente, a
cui già aveva inviato <i>Sebastiano</i> conte per
comandare la fanteria. Avendo egli tolto
a <i>Frigerido</i> il comando dell'armi dell'Illirico
per darlo a <i>Mauro</i> conte, creduto
più animoso, se n'ebbe poscia a pentire,
perchè costui in una battaglia coi Goti,
data al passo de' Suchi, n'ebbe la peggio.
Arrivò Graziano a Sirmio, e di là passato
sino al luogo appellato <i>Castra Martis</i>,
spedì <i>Riomere</i> suo generale all'Augusto
zio, per avvisarlo del suo arrivo e pregarlo
che lo aspettasse.
</p>

<p>
Quanto ad esso Valente, stette egli
fermo in Antiochia ne' primi mesi dell'anno
corrente, attendendo la primavera
per muoversi, ancorchè gli venissero
frequenti corrieri con avviso che i Goti
desolavano tutta la Tracia <span class="fnote">[Zosimus, lib. 4, cap. 21.]</span> e scorrevano
sino alla Macedonia e Tessaglia,
con essere giunte alcune loro masnade
<span class="pagenum"><a id="Page_210"></a>[210]</span>
infin sotto Costantinopoli, ed averne
saccheggiati i borghi. Dopo aver egli spedita
innanzi la cavalleria de' Saraceni,
che bravamente fece sloggiare i nemici
dai contorni di quella regale città <span class="fnote">[Eunap., de Legat.]</span>,
anch'egli arrivò là nel dì 30 di maggio dell'anno
presente <span class="fnote">[Idacius, in Fastis.]</span>. Fu mal veduto dal
popolo <span class="fnote">[Socrat., lib. 4, cap. 31.]</span>, che alla sua soverchia tardanza
attribuiva i tanti danni e mali inferiti
dai Barbari a quella provincia.
Giunsero que' cittadini ne' giuochi del
circo con una specie di ammutinamento
a chiedergli delle armi, con esibirsi di
andar eglino a combattere co' nemici. Se
l'ebbe forte a male Valente. Levato il
comando della fanteria a <i>Trajano</i> conte
cattolico, lo diede al poco fa memorato
conte <i>Sebastiano</i>, disponendo tutto la
giustizia di Dio per punire il principe
ariano e questo generale manicheo, amendue
stati finora fieri persecutori di chi
professava il cattolicismo. Per consiglio
appunto di esso Sebastiano venne Valente
dipoi all'infelice battaglia, di cui ragioneremo
fra poco; e ciò contro il
parere di <i>Vittore</i> generale cattolico, e di
<i>Arinteo</i> altro suo generale. Poco si fermò
Valente in Costantinopoli, e ne uscì
nel dì 11 di giugno, minacciando fiera
vendetta, se poteva ritornare, delle ingiurie
che quel popolo gli avea dette o
fatte in questa e in altre occasioni. Nel
passare davanti alla cella di un santo romito,
appellato <i>Isacco</i> <span class="fnote">[Sozom., lib. 4. cap. 40. Theodoret., lib. 4,
c. 41. Theophan., Chronogr. Zonar., in Annalib.]</span>, questi il fermò
con predirgli un funesto successo nella
guerra contra de' Barbari, dacchè egli era
in disgrazia di Dio, ai cui servi aveva
fatta tanta guerra finora. Valente il fece
imprigionare ordinando che fosse ben
custodito sino al suo ritorno. Passò dipoi
a Melantiade, luogo distante da Costantinopoli
circa venti miglia, e di là inviò
Sebastiano conte con un corpo scelto
di gente a dar la caccia a' Goti. Riuscì infatti
<span class="pagenum"><a id="Page_211"></a>[211]</span>
a questo generale di sconfiggere alcune
loro brigate, e di torre ad essi un grandissimo
bottino; e, se crediamo a Zosimo <span class="fnote">[Zosimus, lib. 4, cap. 23.]</span>,
il suo parere fu di risparmiar la
battaglia, e di andar pizzicando i Barbari
in quella forma. Non volle ascoltarlo
Valente, infatuato della speranza di una
vittoria che non potea mancare alla bravura
del poderoso suo esercito, e con
tal idea passò ad Andrinopoli, dove arrivò
anche <i>Ricomere</i> coll'ambasciata di
Graziano. Era di sentimento il general
<i>Vittore</i>, che si aspettasse la unione dell'Augusto
nipote: lo desiderava anche
Valente; ma gli adulatori, e fra gli altri
lo stesso <i>Sebastiano</i>, mutate già le sue
massime, sostennero non doversi permettere
che Graziano entrasse a parte della
vittoria. In somma fu risoluta la battaglia,
e, benchè giugnesse una deputazion
di Fritigerno, di cui era capo un
prete ariano, per proporre qualche convenzione
ed accordo, si rimandò senza
farne caso.
</p>

<p>
Era il dì 9 d'agosto, giorno in cui
Valente credendo di raccogliere una gloriosa
vittoria, da' suoi peccati fu condotto
alla perdizione. Avendo egli lasciato
il bagaglio dell'armata presso di Andrinopoli
con buona scorta <span class="fnote">[Idacius, in Fastis. Socrates, lib. 4, cap. 28.
Ammianus, lib. 31, cap. 12.]</span>, e mandato
il tesoro nella città, sul far del giorno
s'inviò in traccia de' nemici. Dopo
otto o pur dodici miglia di cammino, sul
bollente mezzogiorno arrivò l'imperiale
armata a scoprire il campo de' Barbari,
cinto all'intorno dal numeroso loro
carriaggio; e si diedero i capitani a formar
le schiere. Lo astuto Fritigerno volendo
guadagnar tempo, perchè Alateo e
Safrace suoi capitani con un buon corpo
di gente, che si aspettava, non eran
giunti peranche, spedì ambasciatori a
Valente per pregarlo di pace. La risposta
fu, che se Fritigerno mandasse per
ostaggi dei principali della sua nazione,
si darebbe orecchio. Innanzi e indietro
<span class="pagenum"><a id="Page_212"></a>[212]</span>
andarono le parole, e intanto l'esercito
romano in armi pel caldo e per la sete
languiva. Mandò Fritigerno a dire che in
persona sarebbe egli venuto a trattare,
purchè se gli dessero de' buoni ostaggi.
<i>Ricomere</i> spontaneamente si esibì di andarvi,
e in fatti era già incamminato verso
il campo nemico, quando <i>Bacuro</i>, capitano
degli arcieri, senza aspettar gli
ordini de' comandanti, attaccò la mischia;
e poco stettero ad essere alle mani tutte
le due armate. Terribile e sanguinoso
fu il conflitto, di cui si legge la descrizione
in Ammiano <span class="fnote">[Ammian., lib. 31, cap. 13. Socrates, lib. 4,
cap. 36. Sozom., lib. 6, cap. 40. Liban., in Vita sua.]</span>. A me basterà di dire
che o venisse il difetto dal poco buon
ordine de' Romani, come vuol taluno,
trovandosi la cavalleria troppo lontana,
o pure dal non aver essa cavalleria fatto
il suo dovere con sostener la fanteria:
certo è che l'armata romana restò intieramente
sconfitta con sì fatta perdita,
che almeno due terzi di essa vi perirono;
e, dopo la battaglia di Canne, altra simil
perdita non avea mai sofferto l'imperio
romano. Fra gli altri primi offiziali che
vi lasciarono la vita, si contarono <i>Trajano</i>,
<i>Sebastiano</i> conte, <i>Valeriano</i> contestabile,
<i>Equizio</i> mastro del palazzo, e trentacinque
tribuni. Ma ciò che maggiormente
rendè memorabile così funesta giornata
fu l'infelice morte del medesimo imperadore
Valente, che in due maniere vien
raccontata. Vogliono alcuni <span class="fnote">[Hieron., in Chron. Victor, in Epit. Ammian.,
l. 31, c. 14.]</span> che malamente
ferito restasse morto nel campo
della battaglia, e che spogliato poi dai
Barbari senza conoscere il corpo suo, e
confuso con gli altri, non se ne avesse
più contezza. Gli altri (e questi sono i
più) tengono <span class="fnote">[Rufinus, Zosimus, Orosius, Socrates, Sozomen.
et alii.]</span> ch'egli ferito cercò di
salvarsi, ma non potendo reggersi a cavallo,
e sorpreso anche dalla notte, si rifugiò
in una casa contadinesca, alla quale
sopraggiunti i Barbari attaccarono il
fuoco, ed egli con gli altri del suo seguito
<span class="pagenum"><a id="Page_213"></a>[213]</span>
restò quivi bruciato. Un solo giovane,
che ebbe la sorte di salvarsi con uscire
per una finestra, per quanto portò la fama,
questi fu che raccontò poi questo
lagrimevol esempio della vanità delle
umane grandezze; e quella certo di Valente
Augusto con un soffio venne meno,
con restar egli privo anche dell'onore
della sepoltura. La morte sua, succeduta
nell'anno cinquantesimo della sua età, fu
dipoi dai cattolici riguardata come un
giusto castigo della mano di Dio per le
persecuzioni da lui fatte al cattolicismo
affin di promuovere l'arianesimo; e gli
stessi pagani, ancorchè non molestati per le
loro superstizioni, non che i cristiani,
la tennero per un pagamento da lui meritato
per le tante crudeltà commesse.
Ammiano <span class="fnote">[Ammian., lib. 31, cap. 1.]</span>, raccontando vari presagi
della rovina di Valente, confessa avere
avuto in uso il popolo d'Antiochia di
dire: <i>Che sia bruciato vivo Valente</i>. Vien poi
il medesimo storico rammentando tanto
il buono che il cattivo di questo imperadore.
Soprattutto fra i suoi pregi conta il
non aver egli mai accresciuto le gabelle
e gli aggravii del pubblico, ed essere stato
rigoroso esattor della giustizia; nemico
de' ladri e dei giudici che si lasciavano
sovvertir dai doni: liberale e splendido
per le fabbriche da lui fatte in varie città.
Altre sue lodi si truovano in una orazion
di Temistio <span class="fnote">[Themist., Or. XI.]</span>. Ma, voltando carta,
Ammiano sembra distruggere quanto ha
detto di buono, con rappresentar Valente
insaziabile nel radunar danaro; solito
a deputar giudici onorati per le cause
criminali, ma con volerne poi riserbate
le decisioni all'arbitrio suo; selvatico,
collerico e troppo inclinato a spargere
il sangue de' sudditi col familiar suo
pretesto di essere offesa o sprezzata la
principesca sua maestà. Di più non ne
dico, bastando sapere che non fu punto
compianta la morte di lui: il che suol essere
la pietra del paragone del merito
o demerito dei regnanti.
</p>

<p>
<span class="pagenum"><a id="Page_214"></a>[214]</span>
Terminata la sanguinosa battaglia coll'eccidio
de' Romani, nel dì seguente i
vittoriosi Goti, ben informati che in Andrinopoli
erano ricoverati i tesori e i
principali uffiziali della corte, volarono
ad assediar quella città <span class="fnote">[Ammian., lib. 3, cap. 15. Socrat., l. 4,
cap. 1.]</span>. Ma, privi affatto
di attrezzi militari, e non pratici
della maniera di formar assedii, diedero
ben dei feroci assalti, ma con loro gran
perdita furono respinti, in guisa tale, che
scorgendo l'impossibilità di quell'impresa,
se ne partirono. Andarono poscia a mettere
il campo in vicinanza della città di Perinto,
ma senza osare di assalir quella
città, intenti unicamente al saccheggio di
quel fertile paese, con ammazzare o fare
schiavi quanti infelici contadini cadevano
nelle loro mani <span class="fnote">[Idacius, in Fastis.]</span>. Di là facevano varie
scorrerie sino a Costantinopoli; ma dalla
cavalleria de' Saraceni, che era alla guardia
di quella città, riportarono varie percosse;
e però giudicarono meglio di spendere
altrove il tempo e i passi. Diedersi
dunque pel restante di quest'anno a scorrere
e saccheggiare per la Tracia, Mesia
e Tartaria minore senza trovare in luogo
alcuno opposizione. Troppo erano sbigottiti,
troppo avviliti i Romani. Ebbe
perciò a dire uno dei principali Goti <span class="fnote">[Chrysost., ad Viduam.]</span>,
che si maravigliava molto dell'imprudenza
di essi Romani, perchè non solamente
negavano di ceder loro quelle provincie,
ma speravano ancora di vincere, quando
poi si lasciavano scannare come tante
pecore; e che quanto a lui era già stanco
per non aver fatto altro che ucciderne.
Parimente Eunapio <span class="fnote">[Eunap., de Legat.]</span> attesta che in
quei tempi, siccome i Goti tremavano all'udire
il nome degli Unni, altrettanto
facevano i Romani udendo il nome dei
Goti: a tale stato avea la empietà e la imprudenza
di Valente e dei suoi cattivi ministri
ridotto il romano imperio in quelle
parti. Nè già si fermò nella Tracia e nei
<span class="pagenum"><a id="Page_215"></a>[215]</span>
vicini paesi la rabbia ed avidità di quei
Barbari; passò nell'Illirico stendendo
coloro i saccheggi sino ai confini dell'Italia.
Di questa favorevol congiuntura si
prevalsero anche gli Alani i Quadi e
Sarmati per venire di qua dal Danubio,
e devastar quanto paese poterono: il flagello
di tanti Barbari durò poi più anni
coll'esterminio delle misere provincie romane.
S. Girolamo <span class="fnote">[Hieron., in Epitaph. Nepotian., ad Heliod.]</span> circa l'anno di
Cristo 396 fece un lagrimevol ritratto di
tante disavventure, con dire che correano
già venti anni, dacchè i Goti, Sarmati,
Quadi, Alani, Unni, Vandali e Marcomanni
continuavano a saccheggiare e guastare
la Scizia romana, la Tracia, la Macedonia,
la Dardania, la Dacia, la Tessalia,
l'Acaia, i due Epiri, la Dalmazia, e le
due Pannonie. Si vedevano uccisi o condotti
in ischiavitù fino i vescovi, non
che gli altri del popolo; svergognate
le nobili matrone e le sacre vergini,
uccisi i preti e gli altri ministri dei
santi altari; smantellate o divenute stalle
di cavalli le chiese, e conculcate le sacre
reliquie. In una parola, tutto era pieno
di gemiti e grida, ed altro dappertutto
non si vedeva se non un orrido aspetto
di morte, andando in rovina l'imperio
romano, ancorchè neppure per tante percosse
della mano di Dio la superbia degli
uomini si potesse piegare. Altrove attesta
il medesimo santo <span class="fnote">[Idem, in Sophon., cap. 1.]</span>, che l'Illirico
composto di varie provincie, la Tracia
e la Dalmazia sua patria, erano restate
paesi incolti, senza abitatori, senza bestie,
e divenuti boschi e spinai. Altrettanto va
deplorando i mali di allora s. Gregorio
Nazianzeno <span class="fnote">[Gregorius Nazianzen., Orat. XIV.]</span>. Era in pericolo di partecipar
di somiglianti sciagure anche
l'Asia <span class="fnote">[Ammianus, lib. 31, cap. 16. Zosimus,
l. 4, c. 26.]</span>, dove si trovava dianzi gran
copia di Goti, i quali, all'udire i fortunati
avvenimenti dei lor nazionali in Europa,
già cominciavano a macchinar sedizioni
<span class="pagenum"><a id="Page_216"></a>[216]</span>
nelle città d'Oriente. Ma, accortosene
<i>Giulio</i> generale dell'armi in quelle parti,
seppe così accortamente dar gli ordini
opportuni a diverse di quelle città, che
un determinato giorno li fece tutti tagliare
a pezzi. Con questo racconto termina
Ammiano Marcellino la sua storia, siccome
ancora s. Girolamo la sua cronica,
continuata dipoi da Prospero Aquitano.
</p>

<p>
Scappato per sua buona ventura
dall'infausta battaglia di Andrinopoli <i>Vittore</i>
generale di Valente, con quella
poca cavalleria che restò illesa, traversò
la Macedonia, ed arrivò a trovar Graziano
Augusto, il quale, udite le triste
nuove della suddetta battaglia e della
morte dell'Augusto suo zio, se n'era
tornato a Sirmio. Perchè ci abbandona
qui Ammiano, cominciamo a penuriar
di notizie, e niun preciso lume abbiamo
di quello che operasse di poi esso Augusto.
V'ha chi pretende <span class="fnote">[Pagius, Crit. Baron.]</span> ch'egli
tosto passasse a Costantinopoli, per
prendere il possesso degli stati che in
Oriente godeva l'estinto Valente; ma di
ciò niun vestigio s'incontra altrove, e
noi il troveremo anche nel gennaio del
seguente anno in Sirmio <span class="fnote">[Gothofr.]</span>. Quel che è
certo, giacchè Valente non lasciò dopo
di sè alcun figlio maschio, ma solamente
due figliuole, appellate <i>Carosa</i> ed <i>Anastasia</i>,
Graziano pacificamente venne
riconosciuto per lor sovrano dalle provincie
orientali, e massimamente dal
popolo di Costantinopoli. Ma ritrovando
egli sì sconvolti gli affari della Tracia e
dell'Illirico a cagion del diluvio di tanti
Barbari, e Barbari insuperbiti per la
riportata gran vittoria, allora fu che richiamò
alla corte <i>Teodosio il giovane</i>, il
quale, dopo la morte indebitamente data
a Teodosio suo padre governatore dell'Africa,
si era ritirato ad una vita privata
ed occulta nella Spagna sua patria.
Conosceva Graziano il valore, la prudenza
e le altre virtù di questo uffiziale, e
che potea promettersi un buon servigio
<span class="pagenum"><a id="Page_217"></a>[217]</span>
da lui in sì scabrose contingenze, e però
venuto ch'egli fu, gli diede il comando
di una parte della sua armata. Se si ha
da credere a Teodoreto <span class="fnote">[Theodor., lib. 5, cap. 5.]</span> non perdè
punto di tempo il generale Teodosio a
marciare contra dei Barbari, cioè, per
quanto pare, dei Sarmati, e diede loro
una considerabile rotta, obbligando quei
che sopravanzarono al filo delle spade <span class="fnote">[Pacatus, in Panegyr.]</span>
a salvarsi di là dal Danubio. Ne portò
egli la nuova a Graziano, il quale a tutta
prima durò fatica a crederla, finchè gli
fu confermata da più persone la verità
di quel fatto. Gran merito si fece presso
di lui Teodosio con questa prima azione.
</p>
<hr />
</div>

<div class="chapter">
<h2 class="hidden"><a id="CCCLXXIX"></a>CCCLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Damaso</span> papa 14.</td>
  </tr>
  <tr>
    <td><span class="smcap">Graziano</span> imperadore 13</td>
  </tr>
  <tr>
    <td><span class="smcap">Valentiniano</span> II imperad. 5.</td>
  </tr>
  <tr>
    <td><span class="smcap">Teodosio</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Decimo Magno Ausonio</span> e <span class="smcap">Quinto Clodio
Ermogeniano Olibrio</span>.
</p>

<p>
<i>Ausonio</i>, primo di questi due consoli,
celebre scrittore dei presenti tempi, quel
medesimo è che, nato nelle Gallie in Bordeaux
di mediocre famiglia, avea avuto
l'onore di essere maestro di Graziano
Augusto. La gratitudine di questo principe,
arrivato che fu al governo degli stati,
non si restrinse solamente a farlo prefetto
del pretorio delle Gallie; il volle anche
rimunerare colla più cospicua dignità
dell'imperio, creandolo console nell'anno
presente. Si disputa tuttavia, se
egli fosse cristiano o pagano <span class="fnote">[Scalig. Cave, Tillemont et alii.]</span>. Alcuni
suoi versi (se pure sono tutti di lui) cel
rappresentano professore della fede di
Cristo; il complesso nondimeno di tanti
altri suoi versi pieni di paganesimo, e di
sordide impurità, porge sospetto giusto
ch'egli fosse un gentile. Certamente s'egli
fu cristiano, dovette esser tale più di
<span class="pagenum"><a id="Page_218"></a>[218]</span>
nome che di fatti: tanto que' suoi poemi
svergognano la professione di sì santa
religione. L'altro console, cioè <i>Olibrio</i>,
quello stesso è che abbiam veduto in addietro
prefetto di Roma. Nell'anno presente,
se non son fallati i testi del Codice
Teodosiano <span class="fnote">[Gothofr., Chronol. Cod. Theodos.]</span>, essa prefettura fu appoggiata
ad <i>Ipazio</i>. Passò l'Augusto Graziano
il verno in Sirmio, e quivi riflettendo
al miserabil sistema dei tempi correnti
per la inondazione di tante nazioni barbariche
nell'Illirico e nella Tracia, con
essere nello stesso tempo minacciate anche
le Gallie dagli Svevi ed Alamanni;
conoscendo inoltre che non era possibile
a lui solo il sostenere in tali circostanze
il peso dell'occidentale e insieme dell'orientale
imperio, trovandosi il fratello
Valentiniano in età puerile, e che bisogno
ci era di un braccio forte per rimediare
ai presenti disordini e ai maggiori
pericoli dell'avvenire, determinò di scegliere
un collega nell'imperio <span class="fnote">[Themistius, Orat. XIV.]</span>. Si fermarono
i suoi sguardi e riflessi (giacchè
trovar non dovette alcuno dei suoi parenti
atto a sì gran soma) sopra <i>Teodosio
il giovane</i>, da lui poco fa alzato al grado
di generale, personaggio che negli anni
addietro, ed ultimamente ancora, si era
segnalato in varie imprese militari. Però
chiamatolo a Sirmio nel dì 19 (Socrate
scrive nel dì 16) di gennaio dell'anno
presente, ancorchè trovasse in lui della
ripugnanza non finta, il dichiarò <i>imperadore
Augusto</i> <span class="fnote">[Pacatus, in Panegyr. Idacius, in Chronic.
Zos. lib. 4, cap. 24. Chronicon Alexandrin. Prosper.,
in Chronic.]</span>, con approvazione e
plauso di chiunque non penuriava di giudizio.
Era Teodosio nato in Ispagna in
Cauca città della Galizia, e non già in Italica
patria di Traiano, come scrisse Marcellino
conte; e quantunque non manchino
scrittori che il fanno discendente da
esso Traiano <span class="fnote">[Socrates, Hist. Eccl. Victor, in Epitome.
Claudian. et alii.]</span>, pure gran pericolo vi
ha che figlia dell'adulazione fosse la voce di
<span class="pagenum"><a id="Page_219"></a>[219]</span>
una tal parentela. Certo è bensì che nei pregi
egli somigliò non poco a quel rinomato
Augusto, e non già ne' vizii. Ebbe per
padre, siccome dicemmo, quel <i>Teodosio</i>
conte, valoroso generale, che per ordine
dello sconsigliato Graziano Augusto fu
ucciso in Africa. <i>Onorio</i> vien malamente
appellato suo padre da Vittore <span class="fnote">[Victor, in Epitome.]</span>, il
quale dà il nome di <i>Termanzia</i> alla di lui
madre. Intorno a vari suoi fratelli e parenti
hanno disputato gli eruditi <span class="fnote">[Tillemont, Mémoires des Empereurs.]</span>, ma io non
vo' fermare i lettori in sì spinose ricerche.
Credesi che Teodosio, allorchè fu alzato
al trono, si trovasse nel più bel fiore della
sua età, cioè di circa trentatrè anni.
Aveva per moglie <i>Elia Flacilla</i>, nominata
per lo più dagli scrittori greci <span class="fnote">[Du-Cange, Hist. Byzant.]</span> <i>Placilla</i>,
ed anche <i>Placidia</i>, da alcuni creduta
figliuola di quell'Antonio che vedremo
console nell'anno 382. Delle rare qualità
e virtù di questo novello Augusto, per
le quali si meritò il nome di <i>grande</i>, ragioneremo
altrove. Per ora basterà il dire
ch'egli aveva ereditato dai suoi maggiori
l'amore della religion cristiana, tuttochè
per anche non avesse ricevuto il sacro
battesimo, secondo l'uso od abuso di
molti d'allora; ma che poco tarderemo
a vederlo entrato pienamente nella greggia
di Cristo, con divenir poi da lì innanzi
il più luminoso de' suoi pregi la pietà
e l'amor della vera religione.
</p>

<p>
Fu dunque di nuovo partito il romano
imperio. <i>Graziano</i> ritenne per sè l'Italia,
l'Africa, la Spagna, la Gallia e la
Bretagna. Vuol Zosimo <span class="fnote">[Zosimus, lib. 4, cap. 19.]</span> che esso Graziano
assegnasse a <i>Valentiniano II</i> suo
fratello minore le due prime provincie
coll'Illirico, e taluno pensa ciò fatto nell'anno
presente; ma Graziano, attesa la
tenera età di esso Valentiniano, almen
come tutore, continuò anche da lì innanzi
a comandare in tutte le suddette provincie
di sua porzione. A <i>Teodosio</i> toccò
Costantinopoli colla Tracia, e tutte le
<span class="pagenum"><a id="Page_220"></a>[220]</span>
Provincie dell'Oriente colle quali solea
andar unito l'Egitto: Sozomeno <span class="fnote">[Sozom., Histor. Eccl., lib. 7, cap. 14.]</span> vi
aggiugne anche l'Illirico: per la qual
asserzione gli vien data una mentita dal
Gotofredo <span class="fnote">[Gothofred., Chronol. Cod. Theodos.]</span>, perchè di ciò non parlano
gli altri storici; e molto più perchè ci
son pruove che Valentiniano iuniore signoreggiò
in esso Illirico. Ma il padre
Pagi <span class="fnote">[Pagius, Crit. Baron. ad ann. 380.]</span> e il Tillemont <span class="fnote">[Tillemont, Mémoires des Empereurs.]</span> eruditamente
ha dimostrato che l'Illirico fu in questi
tempi diviso in occidentale ed orientale.
Nel primo si contavano le due Pannonie,
i due Norici e la Dalmazia. Nell'altro la
Dacia, la Macedonia, i due Epiri, la Tessalia,
l'Acaia e l'isola di Creta. Restò
in potere di Graziano l'occidentale, e
l'altro pervenne a Teodosio. Dopo avere
in questa guisa regolati i pubblici affari,
Graziano si mise in viaggio per ritornar
nelle Gallie. Le leggi <span class="fnote">[Gothofred., Chronol. Cod. Theodos.]</span> del Codice Teodosiano
cel fanno vedere in Aquileia sul
principio di luglio, sul fine in Milano.
Professava questo principe una particolar
amicizia e confidenza con sant'<i>Ambrosio</i>
arcivescovo dell'ultima città suddetta; e
per le istanze di lui questo insigne pastore
scrisse i suoi libri della Fede. All'incontro
per le premure di sant'Ambrosio
si può ben credere che esso Augusto
pubblicasse in Milano nel dì 3 di agosto
una legge <span class="fnote">[L. 5, de Haeret. Cod. Theodos.]</span> riguardante gli eretici. Aveva
egli nell'anno precedente, mentre
dimorava in Sirmio, con suo editto permessa
la libertà a tutte le sette degli eretici <span class="fnote">[Suidas, verbo <i>Gratianus</i>. Socrates, l. 5,
cap. 2 et 4. Sozomenus, lib. 7, cap. 1.]</span>
a riserva degli Eunomiani, Manichei
e Fotiniani, accomodandosi alla necessità
de' tempi e per guadagnarsi gli
animi degli Orientali, gente avvezza alle
novità e alle eresie. Ora colla legge suddetta
emanata in Milano egli proibì a
tutti gli eretici di predicare i lor falsi
dogmi, e di tener delle assemblee, e di
<span class="pagenum"><a id="Page_221"></a>[221]</span>
ribattezzare: il che massimamente si usava
dai Donatisti. Se non prima, certamente
dimorando Graziano in Milano,
gli dovettero giugnere avvisi che gli Svevi
e gli Alamanni faceano de' fieri movimenti,
e già erano passati di qua dal Reno
ai danni delle Gallie. Prese egli dunque
il cammino frettolosamente per la Rezia
alla volta di Treveri <span class="fnote">[Auson., in Panegyr.]</span>, dove una sua
legge cel rappresenta già arrivato nel dì
14 di settembre. Abbiamo ben da Sozomeno <span class="fnote">[Sozom., ib., cap. 4.]</span>
che l'armi sue ripulsarono i
Barbari della Germania, giunto ch'egli
fu colà; ma non parlandone Ausonio nel
suo panegirico, si può giustamente dubitar
di tali imprese. Non può già restar
dubbio intorno al tempo in cui esso Ausonio
recitò il suo panegirico in rendimento
di grazie a questo Augusto pel
consolato suo, essendo ciò avvenuto dappoichè
lo stesso Graziano si fu restituito
a Treveri, e però non nel principio dell'anno
presente, ma almen dopo l'agosto,
e più probabilmente verso il fin di quest'anno.
Nè si dee tralasciare che san
Prospero, nella sua cronica <span class="fnote">[Prosper, in Chron.]</span> intorno a
questi tempi comincia a farci udire il
nome de' popoli <i>longobardi</i>, conosciuti
nondimeno fino ai suoi tempi da Cornelio
Tacito; e questi son quegli stessi che
due secoli dopo vennero a recar tanti affanni
all'Italia. Scrive egli che questa
nazione uscita dalle estremità dell'Oceano
o della Scandinavia, cercando miglior
nido, sotto la condotta di Ibor e Aione
lor capi, vennero verso la Germania, e
mossa guerra ai Vandali, li vinsero, piantandosi,
come si può credere, nel loro
paese.
</p>

<p>
Restò l'Augusto Teodosio, dopo la
partenza di Graziano, nell'Illirico, attorniato
bensì dagli splendori dell'eccelsa
novella sua dignità, ma insieme in una
immensa confusione di cose. Piene tutte
le contrade dell'Illirico e della Tracia di
<span class="pagenum"><a id="Page_222"></a>[222]</span>
Barbari <span class="fnote">[Themist., Orat. XVI. Zosim., lib. 4, cap. 25.]</span> orgogliosi, che in niun luogo
trovavano resistenza; i popoli o trucidati,
o avviliti dal terrore, o fatti schiavi;
egli senza armata valevole a far fronte,
e que' pochi combattenti romani che vi
restavano chiusi nelle città e castella,
senza osar di muovere un passo contra
di quella gente fiera e vincitrice. Contuttociò
Teodosio animosamente si applicò
alla cura di tante piaghe, dichiarando suoi
generali <i>Ricomere</i> e <i>Majorano</i> che con
fedeltà e bravura secondarono le sue disposizioni.
Venuto a Tessalonica ossia a
Salonichi, nel giugno di quest'anno quivi
ricevette gli omaggi di molte città che
gli spedirono i lor deputati. <i>Temistio</i> sofista <span class="fnote">[Idem, Orat XIV.]</span>
specialmente fu uno degl'inviati
dal senato e popolo di Costantinopoli,
che non dimenticò di procurar privilegi
e vantaggi per i senatori di quella regal
città. Attese Teodosio in Tessalonica ad
unir quanta gente potè atta alle armi,
prendendo coloro ancora che lavoravano
alle miniere, come avvezzi ad una vita
dura e faticosa. Tutti gli addestrò in breve
all'arte e disciplina militare, e restituì il
coraggio a chi lo avea perduto. Poscia
allorchè si vide assai forte, uscì in campagna,
e cominciò a dar la caccia alle
nazioni barbare. Prosperose furono in più
incontri le armi di lui. Idacio <span class="fnote">[Idacius, in Fastis.]</span> e Prospero <span class="fnote">[Prosper, in Chronic.]</span>
scrivono aver egli riportate molte
vittorie de' Goti, Alani ed Unni, e che
nel dì 17 di novembre le liete nuove ne
furono portate a Costantinopoli <span class="fnote">[Sozom., lib. 4, cap. 25.]</span>. Non
ci resta scrittore che più precisa memoria
di que' fatti ci somministri, fuorchè
Zosimo <span class="fnote">[Zosim., ibid.]</span>, il quale parla di un solo di
essi, molto vantaggioso ai Romani. <i>Modare</i>,
nato di regal sangue in Tartaria, essendo
passato al servigio de' Romani, tal
credito si era acquistato colle sue azioni
guerriere, che pervenne al grado di generale.
Essendo egli andato un dì colle
<span class="pagenum"><a id="Page_223"></a>[223]</span>
truppe di suo comando a portarsi sopra
una collina, fu avvertito dalle spie che un
grossissimo corpo di Barbari era venuto
ad accamparsi al piede di quella collina,
e che tutti stavano a tavola in gozzoviglia,
tracannando i vini rubati. Li lasciò
egli ben bene aborracchiare e prendere
sonno; ed allora coi suoi quietamente
calò, e diede loro addosso. Tutti a man
salva gli uccise, e dipoi prese le donne e
i fanciulli con quattromila carrette, sulle
quali in vece di letto posavano ed erano
condotte in volta le loro famiglie. Dalle
lettere di san Gregorio Nazianzeno <span class="fnote">[Gregor. Nazianz., Epist. CXXXV et seq.]</span> par
che si possa ricavare che il suddetto general
Modare fosse cristiano e cattolico.
Tra questi fortunati combattimenti, e l'aver
Teodosio tratte alcune altre brigate
di que' Barbari a chieder pace e a dargli
ostaggi <span class="fnote">[Sozom., lib. 7, cap. 4.]</span>, o pure ad arrolarsi nell'esercito
suo (che di questo ripiego si servì
egli ancora per maggiormente sminuire
il numero de' nemici) cangiarono faccia
gli affari, e non passò il presente anno,
che la Tracia respirò, e si vide tutta o
quasi tutta libera dal peso di que' crudi
masnadieri.
</p>
<hr />
</div>

<div class="chapter">
<h2 class="hidden"><a id="CCCLXXX"></a>CCCLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Damaso</span> papa 15.</td>
  </tr>
  <tr>
    <td><span class="smcap">Graziano</span> imperadore 14.</td>
  </tr>
  <tr>
    <td><span class="smcap">Valentiniano</span> II, imperad. 6.</td>
  </tr>
  <tr>
    <td><span class="smcap">Teodosio</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Graziano Augusto</span> per la quinta
volta, e <span class="smcap">Flavio Teodosio Augusto</span>.
</p>

<p>
Le leggi del Codice Teodosiano <span class="fnote">[Gothofred., Chronol. Cod. Theodos.]</span>
ci danno prefetto di Roma nell'anno presente
<i>Paolino</i>. Che questi non fosse quel
Paolino, il quale fu poi vescovo santo di
Nola, come si diede a credere il cardinal
Baronio, forse sufficientemente l'ho io
provato altrove <span class="fnote">[Anecdot. Latin., Tom. I, Disser. X.]</span>. Passò Graziano Augusto
il verno di quest'anno in Treveri,
<span class="pagenum"><a id="Page_224"></a>[224]</span>
e dopo il dì 13 di febbraio sen venne in
Italia, trovandosi egli in Aquileia nel
dì 14 di marzo, e in Milano nel dì 24 e
27 d'aprile. Il motivo di questo viaggio
abbiamo ragion di credere che fosse
la malattia mortale, da cui fu sorpreso
Teodosio Augusto, mentre soggiornava
in Tessalonica nei primi mesi dell'anno
presente, secondochè si ricava da
Sozomeno <span class="fnote">[Sozom., lib. 7, c. 4.]</span>, a cui in questo proposito
pare dovuta più fede che a Socrate <span class="fnote">[Socrat., l. 5, cap. 6.]</span>,
il quale cel rappresenta caduto infermo
negli ultimi mesi. Benchè questo buon
principe col cuore e colle opere si fosse
mostrato fin qui cristiano, pure non avea
per anche preso il sacro battesimo. Il
pericolo che gli sovrastò per quel malore,
servì a lui di stimolo per non differir
maggiormente di chiedere, e con ansietà,
il lavacro della regenerazione, affin di ottenere
il perdono de' suoi peccati. Per
buona fortuna di lui e della Chiesa cattolica
si trovò vescovo di Tessalonica in
questi tempi sant'<i>Ascolio</i> ossia <i>Acolio</i>, prelato
di eminenti virtù. Anche per gl'interessi
temporali grande obbligo a lui
professava la sua città; imperciocchè,
per attestato di sant'Ambrosio <span class="fnote">[Ambr., Epist. XXI et XXII.]</span>, nel
tempo che tutto l'Illirico era inondato
e desolato dai Barbari, egli non solamente
preservò Tessalonica dai loro insulti,
ma li cacciò ancora dalla Macedonia,
non già colla forza delle armi, ma unicamente
colle sue preghiere a Dio, da cui
inviata la peste nel barbarico esercito,
obbligò quella fiera gente a fuggirsene
e a liberar il paese. Chiamato da Teodosio
il santo vescovo, volle prima esso
Augusto saper da lui qual fede egli professasse,
e qual fosse la vera in mezzo
a tante sette che tutte professavano la
legge di Gesù Cristo. Il buon prelato
gli disse di seguitar la dottrina insegnata
dagli Apostoli, professata dalla Chiesa
romana, capo di tutte, e stabilita nel concilio
di Nicea, con asserirgli inoltre che
<span class="pagenum"><a id="Page_225"></a>[225]</span>
tutte le provincie dell'Illirico, anzi dell'intero
Occidente, non altra fede tenevano
che questa appellata la cattolica;
al contrario delle province orientali divise
in più sette. Allora il saggio Augusto
protestò con allegria di voler dare
il suo nome alla Chiesa cattolica; e però
secondo i riti e la dottrina della medesima
Chiesa ricevette il sacro battesimo,
nè tardò a farlo conoscere all'imperio
romano. Cioè, come si può conghietturare,
ad istanza d'esso sant'Acolio, pubblicò
in Tessalonica nel dì 28 di febbraio
una celebre legge <span class="fnote">[L. 1, cunctos Popul. De Fide Catholica,
Cod. Theodos.]</span>, con cui ordinò
che tutti i popoli a lui ubbidienti
dovessero seguitar la fede che la Chiesa
romana avea ricevuto da san Pietro, ed
era insegnata allora da papa <i>Damaso</i> e
da <i>Pietro</i> vescovo d'Alessandria, con intimare
l'infamia ed altre pene a chi la
rigettasse, e con proibir le conventicole
di qualsivoglia setta ereticale. Questo nobil
editto riguardante nondimeno i soli eretici,
e non già i pagani, seguitato poi da
altre azioni di questo glorioso e piissimo
Augusto, e dalla benedizione di Dio, produsse
col tempo mirabili frutti per la
pura religione di Cristo, siccome consta
dalla storia ecclesiastica.
</p>

<p>
Ora le nuove della pericolosa malattia
di esso Teodosio, la quale probabilmente
fu lunga, fecero muovere dalle Gallie
l'Augusto Graziano, temendo egli,
che se in congiunture di tanto scompiglio
fosse mancato di vita il collega, ne avrebbono
trionfato i Barbari, e avrebbe potuto
insorgere qualche tiranno in Oriente.
Perchè dovettero poi di mano in mano
venir nuove migliori della di lui salute,
perciò si andò egli fermando in Italia; e
noi il troviamo anche sul fine di giugno
in Aquileja. Buona apparenza ancora
c'è ch'egli passasse a Sirmio verso il principio
di settembre, per abboccarsi con Teodosio,
e conferir seco intorno ai presenti
bisogni; perchè nel concilio d'Aquileia,
tenuto nell'anno seguente, si legge ch'egli,
<span class="pagenum"><a id="Page_226"></a>[226]</span>
stando in Sirmio, avea dati gli ordini per
quella sacra assemblea. Scrivendo poi
san Prospero <span class="fnote">[Prosper, in Chron.]</span>, che mentre Teodosio
si trovava infermo in Tessalonica, Graziano
giudicò bene di far pace coi Goti;
questo, se è vero, ci fan intendere la grave
apprensione d'esso Augusto che fosse
per mancare quel buon principe: laonde
egli cercò di rimediare il meglio che potè
alle perniciose conseguenze che per sì
gran perdita si poteano temere. Idazio <span class="fnote">[Idacius, in Fastis.]</span>
scrive che Graziano riportò qualche vittoria
nell'anno presente, ma senza dire
se nell'Illirico, oppure nelle Gallie. Parla
ancora d'altre conseguite da Teodosio,
e con lui si accordano Marcellino conte <span class="fnote">[Marcellinus Comes, in Chronico.]</span>,
Filostorgio <span class="fnote">[Philostorgius, lib. 9, c. 19.]</span> e il Nazianzeno,
ma senza che apparisca circostanza alcuna
di sì favorevoli avvenimenti. Per
lo contrario Zosimo, scrittore pagano <span class="fnote">[Zosimus, lib. 4, c. 31.]</span>,
che per l'odio suo verso di Teodosio distruttore
del gentilesimo, si studia di avvelenar,
per quanto può, tutte le di lui
azioni, racconta, che entrato l'esercito dei
Goti nella Macedonia, Teodosio marciò
contra di loro con quelle forze che potè
adunare. Ma una notte i Goti, segretamente
secondati dai lor disertori che si
erano arrolati fra i Romani, passato il
fiume, penetrarono nel campo dei Cristiani
e a dirittura andarono dove era maggior
copia di fuochi, immaginando che
quivi fosse il quartiere dell'imperadore.
Ebbe tempo Teodosio di montar a cavallo
e di salvarsi. Fecero i suoi gagliarda
resistenza ai Barbari con una strage
grande d'essi, ma soperchiati in fine dall'esorbitante
numero de' nemici, quivi
lasciarono le lor vite. In questa occasione
Zosimo fa il pedante addosso a Teodosio,
tacciandolo di poca avvertenza per
aver ammessi tanti Barbari nelle armate
romane, pretendendo che costoro fossero
segretamente congiurati per rivoltarsi,
<span class="pagenum"><a id="Page_227"></a>[227]</span>
allorchè si trovassero assai cresciuti di
numero. Vero è che, accortosi Teodosio
di questo pericolo, prese lo spediente di
inviarne una gran parte di guarnigione in
Egitto sotto il comando di <i>Ormisda</i>, che
altrove vedemmo figliuolo di un Sapore
re di Persia. Ma costoro, non volendo alcun
freno di disciplina, viveano a discrezione,
prendendo i viveri senza pagare;
s'intendevano con gli altri Goti nemici;
e colle loro insolenze guastavano tutto
l'ordine delle armate romane. Aggiunge
finalmente Zosimo, aver Teodosio con
gran rigore esatti i pubblici tributi, con
ridurre in camicia molti de' suoi sudditi,
di maniera che non si udivano che lamenti
dappertutto, augurandosi molti
d'essere piuttosto sotto i Barbari, che vivere
nelle terre romane. Così quel nemico
del nome cristiano. Ma può dubitarsi della
verità di questi fatti, giacchè il dirsi
da lui, che dopo quella notturna vittoria
i Barbari divennero padroni della Macedonia
e Tessalia, resta smentito dall'autentica
testimonianza di sant'Ambrosio <span class="fnote">[Ambr., Ep. XXII.]</span>,
che scrive avere il santo vescovo Acolio
più volte difeso colle sue preghiere a Dio
da coloro la città di Tessalonica. Ed in
essa città le leggi del Codice Teodosiano
ci assicurano che Teodosio soggiornò
per la maggior parte dell'anno presente.
Venuto poi il novembre, egli passò a
Costantinopoli, dove dice Zosimo <span class="fnote">[Zosimus, lib. 4, cap. 33.]</span>
per irrisione, ch'egli entrò come trionfante,
quasi che avesse riportato delle
vittorie e non delle busse; e che poi si
diede alle delizie. Opponsi alle dicerie di
costui il giovine Aurelio Vittore <span class="fnote">[Aurel. Victor, in Epitome.]</span>, il
qual si crede vivuto in questi medesimi
tempi, scrivendo egli tutto il contrario.
L'elogio ch'ei fa di Teodosio, lo vedremo
a suo tempo. E già abbiam detto che
altri storici attribuiscono a Teodosio
delle vittorie in questo medesimo anno.
</p>

<p>
Entrò il buon imperadore in Costantinopoli
<span class="pagenum"><a id="Page_228"></a>[228]</span>
nel dì 24 di novembre (dovendosi
leggere così nel testo d'Idazio <span class="fnote">[Idacius, in Fastis.]</span>),
dove fu ricevuto con gran festa.
Una delle sue prime gloriose azioni fu
di levar tutte le chiese agli Ariani, e di
consegnarle a san <i>Gregorio Nazianzeno</i> <span class="fnote">[Gregorius Nazianz., Carm. 1. Marcellin.,
in Chronico.]</span>,
che governava allora il corpo dei
cattolici di quella metropoli, finchè fosse
eletto un vescovo della vera credenza.
Lo stesso Augusto in persona gli diede
il possesso di quella cattedrale, occupata
per quarant'anni dalla setta ariana; e
ciò seguì senza tumulto alcuno, e con
gran gioia di tutti i cattolici. Varie leggi
pubblicate nell'anno presente da questo
saggio e pio imperadore, si veggono registrate
nel Codice Teodosiano. In una di
esse proibì ai giudici le azioni criminali
ne' quaranta giorni della quaresima. Con
un'altra intimò delle pene alle donne
che si rimaritavano entro il termine
dello scorruccio, ridotto allora ad un
anno, applicando i lor beni agli eredi
naturali, e non al fisco. Altre sue leggi
dichiararono che chiunque avrà ottenuto
dalla camera imperiale beni caduchi, e
rimasti senza possessori legittimi, debba
comparire colla spia ossia col denunziatore,
da cui sia venuta la scoperta, che
que' beni fossero caduchi, per provarne
la verità. Se l'avviso era falso, s'intimava
la pena capitale. Nè già lasciava
Teodosio di odiar le spie, come professione
troppo odiosa e turbatrice della
pubblica quiete: il perchè volle che simili
denunziatori, se per tre volte avessero
dati simili avvisi, fossero puniti coll'ultimo
supplizio. Ad impedire ancora
le accuse di lesa maestà, portate da alcuni
anche contra persone innocenti per
profittar del confisco de' beni, decretò che
questi tali non potessero mai ottener
somiglianti beni. Prendeva in addietro il
fisco tutte le sostanze dei banditi e relegati.
Teodosio volle che loro si lasciasse
<span class="pagenum"><a id="Page_229"></a>[229]</span>
la metà di essi beni, da essere compartita
co' figliuoli. I beni poi de' condannati
a morte (se pure non v'ha sbaglio in
un'altra legge) volle che restassero intieramente
ai lor figli o nipoti. Con altro
editto comandò che non si potesse dar
sentenza contra degli accusatori, se non
si costituivano prigioni anch'essi. Nella
qual congiuntura prescrisse de' buoni
regolamenti in favore dei prigionieri,
acciocchè non fossero maltrattati dai
guardiani delle carceri, o detenuti più del
dovere in quelle miserie. Per conto di
chi avesse trovato un tesoro, vuole che
tutto appartenga all'inventore, se l'ha
scoperto nel proprio fondo. Ma se nel fondo
altrui: un quarto ne vada al padrone
del luogo. Altre sue leggi io tralascio, tutte
tendenti al pubblico bene. Circa questi
tempi pare che mancasse di vita <i>Sapore</i>
re di Persia, quel medesimo che tanto da
fare avea dato in addietro ai Romani <span class="fnote">[Agath., lib 4.]</span>.
A lui succedette <i>Artaserse</i> suo fratello,
o piuttosto suo figliuolo, come si ha da
Eutichio <span class="fnote">[Eutych., in Histor.]</span>.
</p>
<hr />
</div>

<div class="chapter">
<h2 class="hidden"><a id="CCCLXXXI"></a>CCCLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXI</span>. Indiz. <span class="scp">IX</span>.</td>
  </tr>
  <tr>
    <td><span class="smcap">Damaso</span> papa 16.</td>
  </tr>
  <tr>
    <td><span class="smcap">Graziano</span> imperadore 15.</td>
  </tr>
  <tr>
    <td><span class="smcap">Valentiniano</span> II imperad. 7.</td>
  </tr>
  <tr>
    <td><span class="smcap">Teodosio</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Siagrio</span> e <span class="smcap">Flavio Eucherio</span>.
</p>

<p>
Abbiamo da Temistio che <i>Eucherio</i>,
console fu zio paterno di Teodosio Augusto.
Zosimo <span class="fnote">[Zosimus, lib. 5, cap. 2.]</span> parla del medesimo, e
sembra chiamarlo zio dell'imperatore
Arcadio, e per conseguente fratello, e non
zio del medesimo Teodosio. Ma Temistio
parla chiaro, e Zosimo vorrà dire gran
zio. Dello varie dignità sostenute da <i>Siagrio</i>
primo console, è da vedere il Gotofredo <span class="fnote">[Gothofred., Chronol. Cod. Theodos.]</span>.
La prefettura di Roma nelle
<span class="pagenum"><a id="Page_230"></a>[230]</span>
leggi del Codice Teodosiano si trova amministrata
da <i>Valeriano</i>. Per quanto poi
si raccoglie dalle date di alcune di esse
leggi, le quali è da dubitare se tutte sieno
giuste, Graziano Augusto sul fine di
marzo era in Milano, sul principio di
maggio in Aquileia, verso il fin di settembre
in Treveri, e in Aquileia sul fine
dell'anno. Questi salti dalle Gallie in Italia
e dall'Italia nelle Gallie non paiono
molto verisimili. Confermò egli con suo
rescritto <span class="fnote">[L. 6, de indulgent. crimin. Cod. Theod.]</span> ad Antidio, vicario di Roma,
il lodevol uso introdotto da Valentiniano
suo padre di far grazia ai rei per la solennità
della Pasqua, ma con eccettuare
i colpevoli di enormi delitti pregiudiciali
alla quiete del pubblico. Uno de' motivi
probabilmente, per i quali Graziano con
Valentiniano suo fratello si portò ad Aquileja
fu un riguardevol concilio tenuto
ivi nel settembre di quest'anno, essendo
vescovo di quella città san <i>Valeriano</i>,
uno de' più insigni prelati dell'Occidente.
V'intervenne ancora sant'<i>Ambrosio</i> vescovo
di Milano, con farvi la prima figura.
Trovavasi intanto Teodosio Augusto
in Costantinopoli in molte angustie,
perchè un nuvolo di Goti era ritornato
nella Tracia. Avendo egli fatto nell'anno
addietro istanza di soccorsi all'imperadore
Graziano, questi gl'inviò un corpo
di gente <span class="fnote">[Zosimus, lib. 4, cap. 33.]</span> sotto il comando di <i>Bautone</i>
e di <i>Arbogaste</i>, di nazione Franchi, uffiziali,
militanti al di lui servigio, amendue
chiamati da Zosimo disinteressati, valorosi
e ben pratici del mestier della guerra.
Ma di Arbogaste vedremo a suo tempo
un gran tradimento. Arrivati che furono
essi nella Macedonia, se non falla
esso Zosimo, i Goti giudicarono meglio
di ritirarsi di là, e di ritornarsene nella
misera Tracia, per rodere quel poco che
vi restava di bene. Perchè trovarono sì
smunto quel paese, nè poteano metter
piede nelle città e castella forti, cominciarono
in fine a trattar di pace: del che
<span class="pagenum"><a id="Page_231"></a>[231]</span>
parleremo all'anno seguente. Già vedemmo
negli anni addietro, chi fosse <i>Atanarico</i>
re de' Goti, il quale piuttosto veniva
appellato giudice di quella nazione, uomo
superbo, che nell'anno 369 per far
pace con Valente Augusto l'obbligò a
portarsi in mezzo al Danubio, col pretesto
di un giuramento da lui fatto di
non mettere mai piede nelle terre dei
Romani. Da che piombò sopra i Goti il
gran flagello degli Unni, ebbe quel Barbaro
il sapere o la fortuna di conservare
i suoi Stati, o almen parte di essi sino
al precedente anno, in cui finalmente
restò detronizzato, e costretto a cercar
altro cielo <span class="fnote">[Marcellinus, in Chronic.]</span>. Zosimo <span class="fnote">[Zosimus, lib. 4, cap. 34.]</span> pretende che
egli fosse cacciato da Fritigerno, Aleteo
e Safrace, capi della stessa nazione, che
danzavano di qua dal Danubio sulle provincie
romane. Nel racconto di Zosimo
v'ha delle frottole, dando egli il nome di
Alamanni a questi capi, facendoli venir
dalla Germania verso la Pannonia, ed
abbattere prima di ogni altra impresa
Atanarico, perchè il videro costante nella
pace fatta con Teodosio: cose tutte prive
di sussistenza. Quel solo che abbiam
di certo, si è che questo principe barbaro,
spinto da qualche fiero temporale,
pensò a rifugiarsi sotto le ali di Teodosio,
senza far caso del giuramento poco
fa accennato <span class="fnote">[Socrat., lib. 5, cap. 10.]</span>, e di sottomettere a lui
sè stesso e i suoi Stati. Temistio, filosofo
ed oratore, che nei primi mesi di questo
anno recitò nel palazzo di Costantinopoli
alla presenza di Teodosio la sua orazione
XV, con esaltare le virtù di esso Augusto,
adduce <span class="fnote">[Themist., Orat. XV.]</span> appunto la venuta di
questo barbaro fiero e superbo a mettersi
senz'armi e senza condizioni in mano
di Teodosio, per pruova del gran concetto
di bontà e fedeltà in cui era esso imperadore.
</p>

<p>
Venne dunque Atanarico a
<span class="pagenum"><a id="Page_232"></a>[232]</span>
Costantinopoli <span class="fnote">[Zosim., lib. 4, c. 34.]</span>, e vi entrò nel dì 11 di gennaio <span class="fnote">[Idacius, in Fastis.]</span>,
incontrato dallo stesso Teodosio
fuori della città, ed accolto con tutte
le dimostrazioni di stima e di amicizia.
Ma probabilmente gli affanni da lui patiti
il fecero da lì a poco cadere infermo, di
modo che nel dì 25 di esso mese terminò
i suoi giorni di morte naturale, come
s'ha vari autori <span class="fnote">[Marcellinus, in Chron. Orosius, lib. 7, c. 34.]</span>, e non già violenta,
come ha il testo di Prospero <span class="fnote">[Prosper, in Chronic.]</span>,
che dee essere corrotto, dovendosi quivi
leggere <i>occidit</i> colla seconda breve, in
vece di <i>occiditur</i>. Se altrimenti fosse stato,
Zosimo, sì facile a sparlare di Teodosio,
non avrebbe certamente lasciato nella
penna un tal fatto, cioè trascurata
questa occasione per morderlo. Anzi da
lui abbiamo ch'esso Augusto fece seppellire
quel barbaro re con tal magnificenza,
che ne restarono ammirati tutti i Goti
del suo seguito, e crebbe in loro l'affezione
e stima verso di un sì amorevol
regnante con riuscir fedelissimi da lì innanzi
nel suo servigio. Fa poi menzione
il suddetto Zosimo <span class="fnote">[Zosimus, ut supra.]</span> di una vittoria
riportata da Teodosio contro gli Sciti e
Carpadoci, barbari settentrionali, ch'erano
corsi anch'essi di qua dal Danubio,
al vedere sì fortunati ed arricchiti i Goti.
Rimasero essi sconfitti in una battaglia
da Teodosio, ed obbligati a ripassare il
fiume. Di più non ne sappiamo; siccome
nè pure di alcun'altra militare impresa
d'esso imperadore spettante all'anno
presente, si truova vestigio nelle antiche
istorie. Ma s'egli nulla di più operò contra
de' Barbari assassini del romano imperio,
somma gloria almeno conseguì colla
protezion della vera Chiesa e col suo zelo
per estirpar l'eresie. Ardente era il suo
desiderio di mettere una volta fine, se
mai era possibile, a tante dissensioni intorno
ai dogmi della religion cristiana,
cioè di estinguire tutte le eresie che laceravano
<span class="pagenum"><a id="Page_233"></a>[233]</span>
allora specialmente le provincie
di Oriente <span class="fnote">[Socrates, lib. 5, c. 8. Theodor., lib. 5, cap. 7.
Labbe Concil.]</span>. Il perchè raunò dalle
contrade di sua giurisdizione in Costantinopoli
un concilio di centocinquanta
vescovi, i quali nel maggio di quest'anno
confermarono la dottrina del concilio
Niceno, stabilirono la divinità dello Spirito
Santo, ed accordarono al vescovo di
Costantinopoli un privilegio di preminenza.
Non fu esso concilio a tutta prima
riguardato come generale; tale bensì
tenuto fu, dacchè Damaso papa e i vescovi
di Occidente l'ebbero confermato.
Eletto fu circa questi tempi vescovo di
Costantinopoli san <i>Gregorio Nazianzeno</i>,
uno dei più illustri scrittori della Chiesa
di Dio; ma poco tenne quella sedia per
la gara ed invidia di molti altri vescovi;
imperciocchè, veggendosi egli mal veduto
da essi e da una parte del popolo, ottenuto
il congedo dall'imperadore, si ritirò
nella Cappadocia patria sua. Non fu
men gloriosa per Teodosio una legge <span class="fnote">[L. 6, de Haeret., Cod. Theod.]</span>
da lui pubblicata prima del suddetto concilio
del dì 10 di gennaio, con cui proibì
a qualunque setta d'eretici, e particolarmente
ai Fotiniani, Ariani ed Eunomiani,
il tenere alcuna assemblea nella
città; ed inoltre comandò loro di consegnare
ai vescovi cattolici tutte le chiese
da essi occupate. L'incumbenza di eseguir
questo editto fu data a <i>Sapore</i>, uno
de' più illustri generali di Teodosio <span class="fnote">[Theod., lib. 5, cap. 2.]</span>,
il quale fedelmente soddisfece alla pia intenzione
del principe con gioia indicibile
di tutti i cattolici; nè mancarono i vescovi
d'Occidente di rendere per tanto suo
zelo pubbliche azioni di grazie a Teodosio
nei loro concilii. Con altra legge data
nel dì 2 di maggio il piissimo imperadore
levò la cittadinanza romana, e il
poter far testamento a chi dei cristiani
fosse divenuto pagano, intimando la stessa
pena alle varie sette de' Manichei. Volle
dipoi vietata agli Eunomiani ed Ariani il
<span class="pagenum"><a id="Page_234"></a>[234]</span>
fabbricar nuove chiese entro e fuori della
città. In somma si vede spedito da Dio
questo piissimo imperadore per restituire
il suo lustro al cattolicismo in Oriente;
ed ancorchè non cessassero per questo
gli eretici di diverse sette in quelle parti,
perchè i saggi imperadori non amavano,
di convertir col terror della mannaie alla
vera fede i traviati; pure quanto venne
esaltata la Chiesa cattolica, altrettanto
calò l'albagia e potenza delle diverse
eresie.
</p>
<hr />
</div>

<div class="chapter">
<h2 class="hidden"><a id="CCCLXXXII"></a>CCCLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Damaso</span> papa 17.</td>
  </tr>
  <tr>
    <td><span class="smcap">Graziano</span> imperadore 16.</td>
  </tr>
  <tr>
    <td><span class="smcap">Valentiniano</span> II, imperad. 8.</td>
  </tr>
  <tr>
    <td><span class="smcap">Teodosio</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Antonio</span> ed <span class="smcap">Afranio Siagrio</span>.
</p>

<p>
<i>Antonio</i>, primo console orientale,
vien fondatamente creduto, dal padre
Pagi, e da altri, padre di <i>Flacilla</i>, ossia
<i>Placilla</i>, moglie di Teodosio Augusto.
Quanto a <i>Siagrio</i>, console occidentale,
egli è riputato personaggio diverso da
<i>Siagrio</i>, stato console nell'anno precedente,
perchè nei più dei Fasti antichi e
nelle leggi si vede enunziato console, senza
esprimere per la seconda volta. Dal
padre Sirmondo e dal Gotofredo fu con
buone ragioni creduto quell'<i>Afranio Siagrio</i>
console, di cui in più di un'epistola
parla Sidonio Apollinare: perciò col Relando
ho anch'io tenuto che gli si possa
dare il nome di <i>Afranio</i>. In due luoghi
del Codice Teodosiano comparisce Severo
prefetto di Roma, se pur non vi ha
errore, perchè in altre leggi di questo
medesimo anno <i>Severo</i> (se pure è lo
stesso) si truova nominato prefetto del
pretorio. Per la maggior parte dell'anno
presente, siccome si ricava dalle date
di varie leggi <span class="fnote">[Gothofr., Chronolog. Cod. Theodos.]</span>, Graziano Augusto dimorò
in Italia, ora in Milano, ed ora in
Brescia, Verona e Padova. Una d'esse
leggi cel fa vedere in Viminacio, città
<span class="pagenum"><a id="Page_235"></a>[235]</span>
della Mesia sul Danubio, di là da Belgrado
nel dì 5 di luglio. Ma trovandosi nel
dì 20 di giugno in Padova, non si può
facilmente immaginar questo salto in un
paese di tanta distanza. Però par giusta
la conghiettura del Gotofredo, ch'essa
legge fosse non già data, ma solamente
pubblicata in Viminacio. Ora il soggiorno
d'esso Graziano in Italia abbastanza
compruova, che quantunque si creda assegnata
essa Italia coll'Africa e coll'Illirico
occidentale a Valentiniano II suo
fratello, pure Graziano seguitava, a cagion
della di lui tenera età, a ritenerne il
governo. Fra le leggi spettanti a questo
anno di esso Augusto Graziano, una ne
abbiamo, con cui ordina a Severo prefetto
di fare una rivista de' poveri che
fioccavano alla ricca e limosiniera città
di Roma, con separare i robusti ed atti
a lavorare, e di dar questi per ischiavi,
se sono di condizion servile, a chi gli ha
scoperti, oppure, se liberi, di obbligargli
al lavoro delle campagne. Anche nel codice
di Giustiniano si truovano leggi per
rimediare a questi truffatori delle limosine
destinate ai veri ed inabili poveri.
S. Ambrosio <span class="fnote">[Ambrosius, lib. 2, c. 6 de Officiis.]</span> si duole anch'egli di
questo abuso, e forse da lui venne il consiglio
per provvedervi. Almeno è probabile
che ad istanza sua Graziano con
un'altra legge ordinasse <span class="fnote">[L. si vendicari 13, de poenis Cod. Theodos.]</span>, che quando
i delinquenti fossero condannati a morte
o ad altre severe pene, si aspettasse trenta
giorni ad eseguirle. Dovea essere succeduto
che qualche innocente avesse patita
la morte, e che dopo alcun tempo si
fosse scoperta la di lui innocenza. Ma
quell'azione di Graziano, che fece più
strepito nell'anno presente, fu l'ordine
da lui dato, che si levasse dalla sala del
senato romano la statua e l'altare della
Vittoria, sopra il quale si facevano i giuramenti,
ed i pagani soleano offerire dei
sagrifizii. Inoltre fece occupar dal fisco
tutte le rendite destinate al mantenimento
di quei sacrifizii e dei pontefici
<span class="pagenum"><a id="Page_236"></a>[236]</span>
gentili <span class="fnote">[Ambr., Epist. XI et XII.]</span>: abolì ancora ogni privilegio conceduto
dai predecessori a tutti i ministri
degl'idoli, per la gola dei quali anche alcuni
Cristiani deboli aveano rinunziato alla
lor fede per farsi pagani. Fin qui le
vergini vestali di rito gentile aveano pacificamente
esercitato in Roma il loro
mestiere. Graziano non le cassò già, ma
tolse loro tutti i privilegi e le esenzioni,
e comandò che si applicassero al fisco
tutti gli stabili che per testamento fossero
lasciati a quelle false vergini ed
anche ai templi e ministri degl'idoli. Gran
rumore e lamenti ne fecero i senatori,
buona parte tuttavia pagani; e però <i>Simmaco</i>,
celebre personaggio ed uno di essi,
fu delegato in compagnia di altri, per
portare a Graziano a nome del corpo del
senato un memoriale pieno di doglianze
per questo cotanto loro dispiacevole editto.
Ma i senatori cristiani, che non erano
pochi, fecero una protesta in contrario,
ch'essi non acconsentivano alle istanze
dei pagani, e formarono un'altra supplica
in contrario, dichiarando che non interverrebbono
più al senato, qualora vi
si rimettesse quell'obbrobrio. Inviato
quest'altro memoriale da papa Damaso a
sant'Ambrosio, cagion fu che Graziano
stesse saldo nel suo proposito, nè volesse
dar orecchio al ricorso de' gentili. A
ciò dovette anche contribuire la pia eloquenza
di esso sant'Ambrosio, che godeva
una singolar confidenza presso di questo
imperadore. Qui nondimeno non finì la
faccenda, siccome vedremo.
</p>

<p>
Durante tutto quest'anno si fermò
l'Augusto Teodosio in Costantinopoli,
dove pubblicò varie leggi <span class="fnote">[Gothofr., Chronol. Cod. Theodos.]</span>. Con una
di esse regolò il vario vestire dei senatori
e degli altri ministri della giustizia,
senza obbligare essi senatori a portar la
toga, se non nel senato e davanti ai magistrati,
allorchè vi comparissero per proprie
loro liti. Confermò con un'altra le
pene intimate contra dei Manichei, accrescendo
queste per altre classi di eretici,
<span class="pagenum"><a id="Page_237"></a>[237]</span>
poco da noi conosciuti. Pubblicò ancora
dei regolamenti, acciocchè le case dei
privati in Costantinopoli potessero partecipar
dell'acqua, introdotta in quella città
dieci anni prima da Valente Augusto con
un sontuoso acquidotto <span class="fnote">[Socrat., lib. 4, c. 8.]</span>. Fu in questo
anno che riuscì all'imperador Teodosio
di estinguere il fiero incendio della guerra
dei Goti, non già colla forza, ma colla
prudenza e coi maneggi. Cioè fece lor
proporre condizioni di pace dal generale
<i>Saturnino</i> <span class="fnote">[Temist., Orat. XVI.]</span>, e queste accettate da
essi, nel dì 3 di ottobre, per attestato di
Idazio <span class="fnote">[Idacius, in Fastis.]</span> vennero i capi dei Goti col re
loro (forse <i>Fritigerno</i>) a sottomettersi con
tutta la nazione a Teodosio, e a giurar
fedeltà al romano imperio <span class="fnote">[Marcell. Comes, in Chronico.]</span>. Loro perciò
furono assegnate terre da coltivare
nella Tracia e nella Mesia, con facoltà di
possederle come sue proprie, e senza pagar
tributo. Molti di essi Barbari furono
arrolati nelle armate cesaree, e tutti ottennero
la cittadinanza di Roma. I politici
che da lì a molti anni videro i mali
effetti di questa pace, fecero i dottori
sulla condotta di Teodosio, biasimandola
a più non posso come pericolosa e pregiudiziale
all'imperio. Tali furono Idazio <span class="fnote">[Idacius, in Chronico.]</span>,
Sinesio <span class="fnote">[Synesius, de Regn.]</span>, e principalmente Zosimo <span class="fnote">[Zosimus, lib. 4, c. 33.]</span>.
Ma per ben giudicare delle risoluzioni
dei principi ed anche dei privati,
convien mettersi sul punto medesimo
in cui furono prese; e si troverà bene spesso
che non vi mancò prudenza allora e
buon consiglio, benchè l'avvenire non corrispondesse
alle speranze. Siccome osserva
Temistio <span class="fnote">[Themistius, ut supra.]</span>, che si trovava allora
sul fatto, difficilissimo era in questi tempi,
anzi pericoloso il volere snidar tanti Barbari,
penetrati nel cuor dell'imperio. L'esempio
fresco di Valente ognun l'avea
davanti gli occhi. Nella Tracia e negli altri
<span class="pagenum"><a id="Page_238"></a>[238]</span>
circonvicini paesi s'erano perduti i
loro abitori: bene era il ripopolarli. Divenendo
quei Goti sudditi dell'imperio,
se ne poteva sperare buon uso, e forza,
e fedeltà come in tanti altri simili
casi era avvenuto. La necessità in fine
è una dura maestra, obbligando a far
ciò che la prudenza ricuserebbe. Se poi
coll'andar degli anni amari frutti produsse
questo aggiustamento, disgrazia fu dei
successori, ma non già stolidità di Teodosio,
come con temeraria penna scrisse
Zosimo pagano. Quel solo che sarebbe
stato da desiderare, era che tanta copia di
Barbari fosse stata dispersa per le moltissime
provincie romane, senza lasciarla
unita nella Tracia e nelle contrade adiacenti;
ma è da credere che i Goti, gente
anch'essa accorta, non volesse lasciarsi
sbandare per paura di essere un dì sagrificati
tutti con facilità ad arbitrio dei Romani.
</p>
<hr />
</div>

<div class="chapter">
<h2 class="hidden"><a id="CCCLXXXIII"></a>CCCLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXIII</span>. Indiz. <span class="scp">XI</span>.</td>
  </tr>
  <tr>
    <td><span class="smcap">Damaso</span> papa 18.</td>
  </tr>
  <tr>
    <td><span class="smcap">Valentiniano</span> II imp. 9.</td>
  </tr>
  <tr>
    <td><span class="smcap">Teodosio</span> imperadore 5.</td>
  </tr>
  <tr>
    <td><span class="smcap">Arcadio</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Merobaude</span> per la seconda
volta, e <span class="smcap">Flavio Saturnino</span>.
</p>

<p>
Questo nome di <i>Flavio</i> che dopo Costantino
il Grande cominciò ad esser cotanto
in uso anche fra i generali ed altri
nobili, si può credere che fosse loro conceduto
per grazia, e a titolo di onore dagli
Augusti, i quali se ne pregiavano molto.
Abbiamo da Temistio <span class="fnote">[Themist., Orat. XVI.]</span> che Teodosio,
perchè in quest'anno si aveano a celebrare
i quinquennali del suo imperio,
secondo il rito dovea procedere console:
passo su cui il padre Pagi fondò il
suo sistema, molte volte nondimeno
fallace, de' quinquennali, decennali, ec.
Ma per premiar <i>Saturnino</i> suo generale,
benemerito della pace stabilita coi Goti,
conferì a lui il consolato, siccome ancora
<span class="pagenum"><a id="Page_239"></a>[239]</span>
Graziano promosse alla stessa dignità
<i>Merobaude</i> altro suo generale. Di grandi
obbligazioni aveva il suddetto Temistio
al medesimo Saturnino, e però in tal occasione,
cioè probabilmente ne' primi
giorni del suo consolato, recitò un'orazione
in ringraziamento a Teodosio presente,
e in lode non men di esso Augusto
che dello stesso Saturnino e de' primi
uffiziali della corte. Vi parla ancora
di <i>Arcadio</i> primogenito di Teodosio, ma
con apparenza ch'egli finora non fosse
decorato del titolo di Augusto. In questo
anno nondimeno <span class="fnote">[Idacius, in Chronico. Marcellin., in Chronic.
Prosper., in Chronic. Chronicon Alexand.]</span> e nel dì 16 oppure
18 di gennaio, Teodosio dichiarò <i>Imperadore
Augusto</i> suo figliuolo, cioè <i>Flavio
Arcadio</i>, il quale potea esser allora in
età di sei anni. È stato osservato che Temistio
si adoperò forte per ottener l'educazione
di questo principe e nella suddetta
orazione sestadecima sembra che ne
fosse anche intenzionato da Teodosio.
Ma essendo Temistio filosofo di profession
pagana, non si attentò già il cattolico
saggio imperadore di dare un sì pericoloso
maestro al fanciullo Augusto, e però
scelse per aio di lui <i>Arsenio</i>, personaggio
di somma pietà ed abilità, come consta
dalla sua vita <span class="fnote">[Coteler., Monum. Graec. Tom. II.]</span>. Chi fosse nell'anno
presente prefetto di Roma, a noi resta
tuttavia ignoto. Il Tillemont <span class="fnote">[Tillemont, Mémoires des Empereurs.]</span> con
varie conghietture ne ha fatta diligente
ricerca, ma senza poter fissar il piede.
Certamente fu un personaggio di vaglia,
come vedremmo fra poco. Essendo nell'anno
seguente succeduto <i>Simmaco</i> in
questa dignità ad <i>Avenzio</i>, non è improbabile
che questi la esercitasse nel presente.
Anche per tutto quest'anno l'Augusto
Teodosio continuò il suo soggiorno
in Costantinopoli; e perchè incessanti
erano le sue premure per la pace ed union
della Chiesa lacerata da tante eresie,
e soprattutto dagli Ariani in Oriente,
intimò ancora in quest'anno un gran
<span class="pagenum"><a id="Page_240"></a>[240]</span>
concilio in Costantinopoli, che tenuto fu
nel mese di giugno, e dietro al quale
pubblicò dipoi in questo medesimo anno
varie costituzioni <span class="fnote">[Cod. Theod., lib. 16. Tit. 5, de Haeretic.]</span> contra di tutte le
sette degli eretici, vietando loro sotto varie
pene il raunarsi, il girar per le città
e per la campagna, il crear sacerdoti, e
far qualunque atto in pubblico, o privato,
che potesse pregiudicar alla religione cattolica.
Leggonsi tali editti nel Codice Teodosiano.
Si godeva intanto una mirabil
pace ne' paesi sottoposti ad esso Augusto,
dappoichè si erano quietati i Goti, e ne
godeva anche lo stesso imperadore Teodosio,
quando gli giunsero le funestissime
nuove della tragedia di Graziano Augusto,
della quale io passo ora a descriverne
le particolarità.
</p>

<p>
Le leggi del Codice Teodosiano <span class="fnote">[Gothofred., Chronol. Cod. Theod.]</span> ci
mostrano dove questo imperadore dimorò
per i primi sei mesi dell'anno presente,
cioè ora in Milano, ed ora in Verona
e Padova, con pubblicar varii editti.
In uno di essi rivocò tutti i privilegii dei
particolari, come di troppo pregiudizio
al corpo, di cui son membri. Con un altro
diede ordini rigorosi per la estirpazione
de' ladri, de' quali, Simmaco in più sue
lettere si lagna, dicendo essere cresciuto
cotanto il lor numero ne' contorni di
Roma, ch'egli non osava più di passare alle
sue terre di campagna. Rinnovò le pene
contro degli apostati, e intimò la pena del
taglione contro gli accusatori provati calunniosi.
Ordinò parimente che non si
dovessero attendere gli ordini portati dai
tribuni, segretarii, e conti, come ricevuti
dalla bocca del principe, ma che dovesse
solamente ubbidire agli scritti e sottoscritti
da lui; legge difficile in pratica, e
suggetta a varie eccezioni. Ricavasi da
Simmaco <span class="fnote">[Symmachus, in Retat.]</span> che una terribil carestia si
provò in Roma nell'anno presente; e
racconta egli con dispiacere come un
atto di grande inumanità l'essere stati
allora cacciati di Roma i non cittadini.
<span class="pagenum"><a id="Page_241"></a>[241]</span>
A questo proposito v'ha chi produce
quanto scrive sant'Ambrosio <span class="fnote">[Ambros., lib 3 de Off., cap. 7.]</span>. Cioè che
fatta la proposizione dal popolo romano
di mandar fuori essi forestieri, il prefetto
di Roma d'allora, che era un venerabil
vecchio, fece raunar tutti i nobili e facoltosi
della città e tenne loro un ragionamento
così sensato e patetico, per impedire
quell'atto di crudeltà, che tutti si
indussero ad una volontaria contribuzion
di denaro con cui si mantenne l'abbondanza,
e si fece sussistere ancora chi non
era cittadino di Roma. Ma paiono ben
diverse le carestie e i fatti di Simmaco
e quei di sant'Ambrosio; nè finora si è
potuto accertare chi fosse quel saggio vecchio
prefetto di Roma. Racconta il santo
arcivescovo altrove <span class="fnote">[Idem, Relat. Symmach.]</span>, che mentre era
afflitta Roma dalla fame accennata da
Simmaco, nelle Gallie, nella Pannonia,
Rezia e Liguria si godeva una felice abbondanza
di viveri.
</p>

<p>
Ma una calamità, senza paragone più
deplorabile di questa, saltò fuori nell'anno
presente, la quale si tirò dietro la
desolazione d'assaissimo paese, e le lagrime
d'infiniti popoli; e questa fu la
ribellione di <i>Massimo</i>. Costui, nominato
nelle medaglie <span class="fnote">[Mediobarbus, Numism. Imperator.]</span> ed iscrizioni <i>Magno
Massimo</i>, ed anche in un'iscrizione e
presso Sulpicio Severo, <i>Magno Clemente
Massimo</i>, non bene si sa onde traesse
l'origine. Zosimo <span class="fnote">[Zosimus, lib. 4, cap. 33.]</span> il fa Spagnuolo di
nazione, col qual supposto si accorda
l'essersi egli vantato di aver qualche parentela
con Teodosio Augusto nativo di
Spagna. Altri l'hanno spacciato per Britanno
di patria. Ma siccome osservò l'Usserio <span class="fnote">[Usserius, de Britan. Eccl.]</span>,
Pacato <span class="fnote">[Pacatus, in Panegyr. Theodos.]</span>, scrittore contemporaneo,
afferma bensì che trovandosi
egli nella Bretagna, accese questo fuoco,
ma che esule e forestiero egli dimorava
in quell'isola, e fuggito dal suo paese;
nè si sapeva chi fosse suo padre, ed avea
<span class="pagenum"><a id="Page_242"></a>[242]</span>
servito in vilissimo uffizio di famiglio
nella casa di Teodosio molto prima della
di lui esaltazione al trono. Zosimo pretende
che costui cresciuto di posto accompagnasse
in varie spedizioni militari
il medesimo Teodosio; e che stando nella
Bretagna, non potesse digerire di non
aver potuto fin qui conseguir per sè dignità
alcuna riguardevole, quando Teodosio
era giunto ad essere imperadore.
Osservata dipoi l'avversione di quelle
milizie a Graziano, perchè questi facea
più conto degli Alani e d'altri soldati
barbari e stranieri arrolati nelle sue armate <span class="fnote">[Zosim., lib. 4, cap. 33. Victor, in Epitome.]</span>,
che de' Romani, seppe così ben
fomentare questo lor odio, che nell'anno
presente gl'indusse a ribellarsi e a
dichiarar lui <i>imperadore</i>, con dargli la
porpora e il diadema. Per altro abbiamo
da Sulpizio Severo <span class="fnote">[Sulpic. Sever., Vit. S. Martini, cap. 23.]</span> e da Paolo Orosio <span class="fnote">[Orosius, lib. 7, cap. 34.]</span>,
ch'egli fu come forzato in una
spedizione da quelle soldatesche ad accettar
suo malgrado il titolo e manto
imperiale; ed egli stesso protestò di poi
a san Martino, che non la sua volontà,
ma l'altrui violenza lo avea condotto a
questo impegno. Inoltre vien egli dipinto
da esso Sulpizio Severo per uomo di
genio feroce, ma senza apparire che egli
fosse crudele; anzi egli si gloriava di
non aver fatto morire alcuno de' suoi
nemici, fuorchè nelle battaglie. Orosio
poi cel descrive per uomo valoroso, dabbene
e meritevole dell'imperio, se non
l'avesse conseguito colla perfidia, mancando
al giuramento di fedeltà ch'egli
avea fatto al suo legittimo principe. Non
mancano scrittori <span class="fnote">[Gregor. Turonensis, lib. 1, cap. 43.]</span> che credono cominciata
prima di questo anno la di lui
ribellione, con aggiugnere ch'egli dipoi
riportò delle vittorie contra de' Pitti e
Scotti; ma oltre all'asserzione di s. Prospero <span class="fnote">[Prosper, in Chronic.]</span>,
concorre la ragione a persuaderci
che solamente nell'anno presente
<span class="pagenum"><a id="Page_243"></a>[243]</span>
egli si rivoltasse, perchè Graziano Augusto,
che si tratteneva in Italia nel mese
di giugno di quest'anno, al primo sentore
di questa pericolosa novità, volò nelle
Gallie; nè tornava il conto a Massimo
di perdere il tempo a cercar dei nemici
stranieri quando i suoi interessi esigevano
ch'egli pensasse all'offeso Graziano,
il quale più di tutti gli doveva importare.
</p>

<p>
Siccome Massimo era uomo attivo,
non perdè punto di tempo a tirar dalla
sua quanti soldati romani si trovavano
nella Bretagna; ed, aggiuntavi molta
gioventù scapestrata di quelle parti, ne
formò una buona armata. Sapendo poi
che Graziano dimorava in questi tempi
in Italia, pensò tosto che sarebbe anche
agevole l'impadronirsi delle Gallie. Imbarcate
dunque le sue milizie, speditamente
con esse arrivò alla sboccatura
del fiume Reno <span class="fnote">[Zosim., lib. 4, c. 35.]</span>; sollevò con bugie,
lusinghe e promesse l'una dietro l'altra
alcune di quelle provincie <span class="fnote">[Gildas, de excidio Britan.]</span>; e poscia
si diede a segreti maneggi, per guadagnar
ancora le guarnigioni e milizie del paese;
e in parte gli venne fatto. Socrate <span class="fnote">[Socrates, l. 5, cap. 11.]</span> e
Sozomeno <span class="fnote">[Sozom, lib. 7, c. 13.]</span> pretendono che Graziano
fosse in questi tempi occupato in far
guerra agli Alamanni; del che niun altro
vestigio abbiamo. Fuor di dubbio è
ch'egli non tardò a prendere il cammino
verso le Gallie, dove non trovò già d'essere
stato prevenuto dal tiranno. Ammassate
dunque le milizie che gli restavano
fedeli, e dato il comando della sua armata
a <i>Merobaude</i> <span class="fnote">[Zosimus, lib. 4, cap. 35. Victor, in Epitome.
Pacatus, in Panegyr. Prosper, in Chronic.]</span>, con avere ai fianchi <i>Balione</i>,
uffiziale di sperimentato valore e fedeltà,
andò a presentar la battaglia a Massimo.
S. Prospero scrive che il conflitto
seguì in vicinanza di Parigi; ma Zosimo
non parla se non di scaramucce fatte per
lo spazio di cinque giorni. Fosse nondimeno
o non fosse giornata campale, convengono
<span class="pagenum"><a id="Page_244"></a>[244]</span>
gli storici in dire che Graziano
si trovò tradito. La cavalleria de' Mori ed
altri corpi di sua gente, abbandonatolo,
si gettarono nel partito contrario. S. Prospero
pretende che <i>Merobaude</i>, suo generale
e console, fosse nel presente anno il
traditore. Ma il cardinale Baronio <span class="fnote">[Baron., Annal. Eccl.]</span>, il
Valesio <span class="fnote">[Valesius, Rer. Franc., lib. 2.]</span> e il Tillemont <span class="fnote">[Tillemont, Mémoires des Emper.]</span> fondatamente
tengono che sia guasto qui il testo della
sua Cronica, sapendo noi da Pacato
panegirista <span class="fnote">[Pacatus, in Panegyr.]</span>, ch'esso Merobaude combattè
bravamente per Graziano, e che
Massimo, per l'odio che gli portava, il
ridusse a darsi da sè stesso la morte.
Immaginò il Valesio che in vece di <i>Merobaude</i>
avesse scritto san Prospero <span class="fnote">[Prosper, in Chronic.]</span>
<i>Mellobaude</i>, cioè quel re de' Franchi, che
vedemmo servire di capitan delle guardie
a Graziano. Potrebbe essere; ma questa
in fine non è che una conghiettura.
Certamente il fellone che tolse la vita
all'infelice imperador Graziano, fu uno
dei suoi principali uffiziali che governava
le provincie della Gallia, ed era uffizial
di guerra, come si ricava da sant'Ambrogio <span class="fnote">[Ambros., in Psalm. 61, num. 23 et seq.]</span>.
Però questi sembra essere stato
<i>Andragazio</i> generale della cavalleria
di esso Graziano. Imperocchè, trovandosi
Graziano derelitto dai suoi, con trecento
soli cavalli se ne fuggì a Lione con
disegno di ricoverarsi in Italia. Da Zosimo <span class="fnote">[Zosimus, cap. 35.]</span>
abbiamo che gli fu spedito dietro
con una mano di scelti cavalli esso Andragazio,
il quale seguitandolo sino alla
Mesia superiore, e raggiuntolo nel passare
il ponte di Singiduno, gli levò la vita.
Ma s'ingannò senza fallo Zosimo,
confondendo Lugduno con Singiduno.
Gli altri storici <span class="fnote">[Prosper, in Chronic., Rufinus, Marcellin.]</span> attestano che Graziano
fu ucciso in Lione. E sant'Ambrogio,
autore più di tutti informato di questi
affari, siccome accaduti quasi sotto i suoi
<span class="pagenum"><a id="Page_245"></a>[245]</span>
occhi, racconta essere stato invitato Graziano
ad un convito dall'uffizial traditore,
rivestito della porpora, e poi privato
di vita dopo la tavola, verisimilmente
nel passare il ponte di quella città. Se
poi questi fosse Andragazio, o altro perfido
uffiziale, non abbiam bastanti lumi
per accertarlo. Nè in confronto dell'autorità
di sant'Ambrosio meritano fede
Socrate <span class="fnote">[Socrates, lib. 5, c. 11.]</span> e Sozomeno <span class="fnote">[Sozom., lib. 7, c. 13.]</span>, là dove scrivono
che Andragazio arrivato a Lione,
ed entrato in una lettiga, fece credere a
Graziano ch'egli conduceva seco l'<i>imperadrice
Leta</i>; e però essendo andato
ad incontrarla Graziano, Andragazio, saltato
fuori da essa lettiga, il fece prendere
e da lì a poco gli diede la morte.
</p>

<p>
Il giorno, in cui accadde questa tragedia,
fu il 25 di agosto, come abbiamo da
Marcellino conte <span class="fnote">[Marcellinus, in Chronic.]</span>: o pur di luglio, come
taluno ha creduto; nel qual tempo
l'infelice Augusto era giunto all'età di
venticinque anni. Aveva egli sposata in
prime nozze <i>Costanza</i> figliuola postuma
di Costanzo Augusto. Pare che si ricavi
da s. Ambrosio <span class="fnote">[Ambros., de Fid., lib. 1, cap. 20.]</span>, ch'essa gli partorisse
qualche figliuolo; ma per testimonianza
di Teodoreto, se pur ne ebbe, niun di
essi era vivente alla di lui morte. Perchè
mancò di vita questa principessa, si rimaritò
Graziano non molto prima di queste
sciagure con <i>Leta</i>, alla qual poi, rimasta
vedova, siccome ancora a <i>Passamena</i>
di lei madre, fece Teodosio un assegno
decoroso per vivere da pari loro. Zosimo <span class="fnote">[Zosimus, lib. 5, c. 39.]</span>
parla delle copiose lor limosine
ai poveri di Roma, allorchè Alarico nell'anno
di Cristo 408 tenne assediata
quella città. Abbiamo anche dal medesimo
storico <span class="fnote">[Idem, l. 4, c. 36.]</span>, che avendo esso Graziano
sul principio del suo governo ricusato
il titolo e la veste di pontefice massimo,
portatagli dai pagani, uno dei loro
sacerdoti disse: <i>Se il principe non vuol
<span class="pagenum"><a id="Page_246"></a>[246]</span>
esser chiamato pontefice, in breve egli
sarà fatto pontefice massimo</i>; alludendo
forse alla sua morte, accaduta sul ponte
di Lione, siccome accennai. Ma questo
sarà un motto arguto, inventato solamente
e nato dopo il fatto per accreditar la
superstizion gentilesca; e Zosimo poi è
un Etnico che ciò scrive. Che dolore provasse
per la morte di questo amabil principe
cristiano il santo arcivescovo di Milano
Ambrosio, suo grande amico e confidente,
non si può abbastanza esprimere.
In più luoghi delle sue opere tocca
egli con tenerezza questo punto; andò
anche per le istanze di Valentiniano II,
imperatore <span class="fnote">[Ambr., in Ps. 61 et Epist. XXIV.]</span>, a trovar Massimo, affin
di ottenere le ceneri dell'ucciso Augusto.
Intanto Massimo si protestava sempre
innocente della morte di lui, e diceva di
non aver dato l'ordine di sua morte,
mostrando di piangere quando udiva
rammentare il di lui nome. Ma qual fosse
la di lui sincerità, diedelo ben a divedere,
perchè a sant'Ambrosio negò le di lui ceneri,
per paura, diceva egli, che quella
traslazione non rinnovasse il dolore dei
soldati. Della bontà fors'anche eccessiva
di esso principe esaltata da Rufino nella
sua storia <span class="fnote">[Rufinus, lib. 2, c. 13.]</span>, e di altri suoi bei pregi
mentovati da sant'Ambrogio, io non
parlerò di vantaggio. Ma non si dee già
tacere che dopo la di lui morte non mancò
gente, la quale lacerò la memoria di
questo buon principe, con imputargli infino
dei reati contro la virtù della pudicizia,
quando noi siamo assicurati da
esso sant'Ambrosio, esser egli stato puro
non men di animo che di corpo, nè
aver mai conosciuta altra donna che le
congiunte con lui in matrimonio. Peggio,
per testimonianza di Fozio, parlò di lui
Filostorgio <span class="fnote">[Philostorg., lib. 10, c. 5.]</span>, spacciando varie calunnie,
e massimamente col paragonarlo a Nerone.
Ma non è da maravigliarsi, se questo
scrittore ariano, o sia eunomiano sparli
<span class="pagenum"><a id="Page_247"></a>[247]</span>
di un imperadore che con tanto zelo professava
il cattolicismo, e tenne in freno,
per quanto potè, l'arianismo. Se in questi
tempi, o pure più tardi, Massimo obbligasse
<i>Merobaude</i> console ad uccidersi
e facesse strangolare il conte <i>Balione</i>,
amendue perchè stati fedeli a Graziano,
nol saprei dire. Certo è che Pacato <span class="fnote">[Pacat., in Panegyr.]</span>
lasciò memoria della lor morte; Ambrosio <span class="fnote">[Ambr., Epist. XXIV.]</span>
fece un rimprovero a Massimo,
per aver privato di vita esso Balione.
Noi troviamo nell'anno 384 <span class="fnote">[L. 43, de Appellat. Cod. Theodos.]</span> un Merobaude
duca di Egitto: forse fu figliuolo
del console suddetto. Una iscrizione recata
dal Fabretti <span class="fnote">[Fabretus, Inscript., pag. 576.]</span>, che ci fa veder Merobaude
<i>console per la terza volta</i> con
Teodosio Augusto nell'anno 388, non
sembra che possa mai sussistere, perchè
con esso Augusto fu console allora <i>Cinegio</i>.
</p>

<p>
La morte di Graziano Augusto quella
fu che maggiormente facilitò a Massimo
tiranno il tirar tutte le Gallie alla sua divozione.
Già vedemmo che le provincie
della Bretagna gli prestavano ubbidienza.
Perchè le Spagne usavano di riconoscere
per lor signore chi dominava nelle
Gallie, però anch'esse vennero in potere
di Massimo. Verisimilmente non differì
egli di crear <i>Cesare</i>, e poi <i>Augusto</i>,
<i>Flavio Vittore</i> suo figliuolo, di cui si veggono
iscrizioni e medaglie. Abitava da
molto tempo in Milano <i>Valentiniano II</i>
Augusto, fratello minore di Graziano, di
età in questi tempi di dodici in tredici
anni. Siccome in addietro egli era stato
incapace di governo, così Graziano
aveva anche regolati gli affari dell'Italia;
e perchè nè pur ora si stendevano
le sue forze a poter reggere popoli,
l'<i>imperadrice Giustina</i> sua madre prese
in parte le redini, dappoichè s'intese
la peripezia di Graziano; e Teodosio
Augusto dipoi ebbe anch'egli <span class="fnote">[Orosius, l. 7, c. 35.]</span> qualche
<span class="pagenum"><a id="Page_248"></a>[248]</span>
mano nel governo degli Stati dipendenti
da esso Valentiniano. Restò sulle prime
così sbalordita Giustina per gl'incredibili
e rapidi progressi di Massimo, che
paventò di perdere anche l'Italia. Avvegnachè
si fosse scoperta ariana di credenza,
e per conseguente nemica del cattolico
arcivescovo sant'Ambrosio, pure
conoscendo quanto in sì pericoloso stato
di cose potesse giovare a lei e al figliuolo
l'autorità, il credito e la prudenza
di questo insigne prelato, fattolo chiamare,
gli mise in mano il giovanetto principe,
e ardentemente gliel raccomandò.
Ambrosio il ricevette, ed abbracciò.
Quindi si diedero a consultare i mezzi
per frenare quel minaccioso torrente. Il
primo passo fu quello d'implorare i soccorsi
dell'imperadore Teodosio, il quale,
per attestato di Pacato <span class="fnote">[Pacatus, in Panegyr.]</span>, avea guerra,
e riportava delle vittorie nell'estremità
dell'Oriente, senza che si sappia contra
di chi, se per avventura non furono i
Saraceni, che lo stesso panegirista dice
vinti da lui. Non mancò Teodosio, secondo
l'asserzion di Temistio <span class="fnote">[Themist., Orat. XVIII.]</span>, di far
subito un gran preparamento, per vendicar
la morte di Graziano, e salvare
dagl'insulti del tiranno il pupillo Augusto
Valentiniano. Anche in Italia si dovettero
allestir quante milizie si potè.
Alla seguente primavera, essendo troppo
inoltrata la stagione di quest'anno, Teodosio
era per muoversi. Non so io dire, se
questo armamento quel fosse che fece
desistere Massimo dal procedere innanzi
contra del giovane Valentiniano, e in vece
di guerra promuovere proposizioni di pace;
o pure se <i>Probo</i>, prefetto del pretorio,
già fuggito dalle Gallie, e divenuto primo
ministro della corte di Valentiniano, e
sant'Ambrosio, e gli altri consiglieri di
esso imperadore, trovandosi senza forze,
giudicassero meglio di ricorrer essi ai
maneggi di pace. Temistio <span class="fnote">[Idem, ibid.]</span> fu di parere
che l'apprensione dell'armi di Teodosio
<span class="pagenum"><a id="Page_249"></a>[249]</span>
portasse Massimo ad anteporre la pace
alla guerra; e Rufino <span class="fnote">[Rufinus, lib. 2, c. 15.]</span> anch'egli attesta
essere stato Massimo il primo a proporre
essa pace, ma con pensiero di non
mantenerla (verisimilmente per assodarsi
intanto negli usurpati dominii), e che
Valentiniano atterrito dalla potenza di
questo nemico, accettò di buon grado il
proposto partito, con pensiero anch'egli
di romperlo subito che si trovasse in
forze. Noi all'incontro sappiamo che dalla
parte di esso Valentiniano fu deputato
sant'Ambrosio per passar nelle Gallie
affin di maneggiare qualche concordia <span class="fnote">[Ambros., Epist. XXIV.]</span>.
Andò l'intrepido arcivescovo, e trovò a
Magonza <i>Vittore</i> conte, il quale veniva
spedito da Massimo per trattare dello
stesso negozio in Italia. Introdotto nel
consiglio udì la pretensione di Massimo,
cioè che Valentiniano come più giovane
doveva venire in persona a trovarlo,
con sicurezza di ogni amorevole
accoglimento. Ambrosio lo scusò col rigore
del verno durante il quale non poteva
un fanciullo colla madre vedova
passare i freddi e pericoli delle Alpi; e
neppur s'impegnò di farli venire, con
dire di non aver egli commessione alcuna
di questo, ma solamente di trattar la
pace. Gli convenne aspettar buona parte
del verno, finchè tornasse Vittore colle
risposte d'Italia; nel qual tempo non
volle comunicar nei sacri misteri con
esso Massimo <span class="fnote">[Paulin., in Vita S. Ambrosii.]</span>, dicendo ch'egli era
tenuto a far prima pubblica penitenza
del sangue sparso del suo principe, e
principe innocente. Lo stesso fece a tutta
prima anche san Martino vescovo di
Tours, <span class="fnote">[Sulpicius Sever., in Vita S. Martini, c. 23.]</span> ma poi si ridusse a comunicar
seco, probabilmente perchè gli fece
credere il tiranno di non aver avuta parte
nella morte di Graziano.
</p>
<hr />
</div>

<div class="chapter">
<p>
<span class="pagenum"><a id="Page_250"></a>[250]</span>
</p>

<h2 class="hidden"><a id="CCCLXXXIV"></a>CCCLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXIV</span>. Indiz. <span class="scp">XII</span>.</td>
  </tr>
  <tr>
    <td><span class="smcap">Damaso</span> papa 19.</td>
  </tr>
  <tr>
    <td><span class="smcap">Valentiniano</span> II imperad. 10.</td>
  </tr>
  <tr>
    <td><span class="smcap">Teodosio</span> imperadore 6.</td>
  </tr>
  <tr>
    <td><span class="smcap">Arcadio</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Ricomere</span> e <span class="smcap">Clearco</span>.
</p>

<p>
<i>Ricomere</i>, primo nella dignità consolare,
è quel medesimo valente generale,
che da Graziano Augusto era stato spedito
in aiuto a Teodosio, e si trova anche
appellato <i>Ricimere</i>. L'altro console
<i>Clearco</i> era forse nell'anno presente anche
prefetto della città di Costantinopoli <span class="fnote">[Gothofred., Chronol. Cod. Theodos.]</span>.
<i>Simmaco</i>, celebre personaggio, si
trova prefetto di Roma in quest'anno.
Di tal sua dignità egli parla in alcune
sue lettere. Egli anche fu che in questo
anno inviò <i>Agostino</i>, poi santo vescovo,
per maestro di retorica a Milano. Nel
dì 11 di dicembre terminò i giorni del
viver suo <i>Damaso</i> pontefice romano <span class="fnote">[Prosper, in Chronic.]</span>,
riferito poi nel catalogo de' santi a cagion
delle sue opere gloriose, massimamente
concernenti la difesa della dottrina
della Chiesa cattolica. Pochi giorni
stette a succedergli nella cattedra di san
Pietro, <i>Siricio</i>, di nazione romano. Così
il padre Pagi <span class="fnote">[Pagius, Crit. Baron.]</span>, contro l'autorità del
cardinal Baronio e del padre Papebrochio,
i quali differiscono all'anno seguente
la elezion di Siricio. Del loro parere
sono anch'io, per quel che dirò all'anno
stesso. Già abbiam veduto che <i>Clearco</i>
fu in quest'anno prefetto di Costantinopoli,
parendo che la data di una legge
di Teodosio lo intitoli così; ma non
possiamo fidarci di quella data, da che
abbiamo indizii che <i>Temistio</i> <span class="fnote">[Themist., Orat. XVII et XVIII.]</span>, famoso
filosofo pagano ed oratore di questi tempi,
fu promosso a quella carica nell'anno
presente, e recitò di poi un'orazione
in lode di Teodosio. Il non dir egli parola
<span class="pagenum"><a id="Page_251"></a>[251]</span>
della nascita di <i>Onorio</i>, secondogenito di
esso Augusto, nè dell'ambasciata dei
Persiani fa abbastanza conoscere che
quel panegirico fu recitato prima del
settembre di quest'anno. Imperciocchè
<i>Flacilla</i>, o sia <i>Placilla</i> Augusta, nel dì 9
di settembre partorì all'Augusto consorte
<i>Flavio Onorio</i> <span class="fnote">[Idacius, in Fastis. Chronicon Alexandrin.
Socrat., lib. 5, cap. 12.]</span>, nato nella porpora,
come diceano i Greci, perchè venuto
alla luce dappoichè il padre era
imperadore, laddove <i>Arcadio</i> primogenito,
e già dichiarato <i>Augusto</i>, nella privata
fortuna del padre era stato partorito.
Ad esso Onorio fu immantinente conferito
il titolo di <i>nobilissimo</i>. Già il defunto
<i>Artaserse</i> re della Persia avea avuto per
successore il suo figliuolo <i>Sapore III</i>. Abbiamo
da Idazio <span class="fnote">[Idacius, ib.]</span> ch'egli nell'anno
presente inviò una solenne ambasciata a
Teodosio Augusto per trattar di pace fra
i due imperii. Pacato <span class="fnote">[Pacatus, in Panegyr.]</span> ne parla anche
egli, con indicare i presenti da lui inviati
in tale occasione a Costantinopoli, cioè
di perle, stoffe di seta, ed animali propri
per tirare il cocchio trionfale, e verisimilmente
elefanti domesticati. Orosio <span class="fnote">[Orosius, lib. 7, cap. 34.]</span>
e il giovane Vittore <span class="fnote">[Victor, in Epit.]</span> scrivono
che Teodosio strinse, mercè di un trattato
di pace, buona amicizia coi Persiani;
ma non è ben certo se questa pace
ora succedesse, o se fosse piuttosto una
tregua, perchè vedremo nell'anno 389
un'altra ambasceria de' Persiani per questo
effetto; e per altro conto restano in
molta oscurità gli affari de' Romani con
quella nazione. Certo è che guerra non
fu gran tempo dappoi fra le suddette due
potenze.
</p>

<p>
Vegniamo ora a Massimo tiranno.
Tanto si trattenne nella di lui corte santo
Ambrosio, e tal fu la sua destrezza, che
finalmente conchiuse la pace fra lui e
Valentiniano Augusto. Per quel che apparisce
<span class="pagenum"><a id="Page_252"></a>[252]</span>
dalle conseguenze, consiste il
massiccio della capitolazione in questi
due punti: cioè Valentiniano riconosceva
Massimo per legittimo imperador delle
Gallie, Spagne e Bretagna, e vicendevolmente
Massimo accordava che Valentiniano
resterebbe pacifico possessore e
signore dell'Italia, dell'Illirico occidentale
e dell'Africa. Pretese esso Massimo
col tempo di essere stato burlato con
varie promesse, che poi furono senza
effetto, da <i>Ambrosio</i> e da <i>Bautone</i> conte,
compagno, secondo le apparenze, di quella
ambasciata: ma il santo arcivescovo
sostenne poscia di nulla avergli promesso,
e discolpò ancora Bautone. Nel ritornarsene
egli a Milano, trovò a Valenza
del Delfinato altri ambasciatori spediti a
Massimo per iscusar Valentiniano, se
non potea passar nelle Gallie, come il
borioso tiranno tuttavia pretendeva. Poco
nondimeno teneva per questa pace
sicuro sè stesso Massimo, ogni qualvolta
anche Teodosio dal canto suo non acconsentisse.
Però, per testimonianza di
Zosimo <span class="fnote">[Zosimus, lib. 4, cap. 37.]</span>, spedì altri suoi ambasciatori
ad esso Teodosio, nè trovò in lui gran
difficoltà ad approvar quell'accordo e a
permettere che l'immagine del tiranno
si mettesse con quelle degli altri due Augusti.
Anzi dovendo partire <i>Cinegio</i> pel
governo dell'Africa, Teodosio gli diede
ordine di portare colà l'immagine del
medesimo per farla vedere a que' popoli
in segno della contratta amicizia. Ma se
crediamo ad esso Zosimo, anch'egli si
accomodò a questa concordia in apparenza,
meditando nello stesso tempo di
fargli guerra subito che gliel permettessero
i propri interessi, o piuttosto che
gliene desse occasione il perfido usurpatore,
siccome in fatti avvenne. In questa
maniera Massimo giunse a restar pacifico
padrone di tanti Stati. Ci ha conservata
sant'Ambrosio <span class="fnote">[Ambr., Epist. XXIV.]</span> la memoria di un
altro fatto, senza apparire se spettante a
questo o pure all'anno seguente. Certamente
<span class="pagenum"><a id="Page_253"></a>[253]</span>
esso accadde dopo la conchiusion
della pace suddetta. Cioè gli Alamanni
Giutunghi vennero a bottinar nella Rezia,
perchè seppero ch'era stata regalata da
Dio di un buon raccolto. Bautone conte,
poco fa da noi mentovato, ebbe maniera
di muovere contra di loro gli Unni e gli
Alani, i quali entrati nel paese di essi
Alamanni, vi diedero un gran sacco sino
ai confini delle Gallie. Gravi doglianze
fece per questa irruzione Massimo, perchè
l'apprese suscitata da Valentiniano,
per nuocere anche a lui in guisa che
esso Valentiniano, affine di togliere i pretesti
di qualche rottura, a forza di danaro
fece tornar que' Barbari alle lor case.
</p>

<p>
Da una lettera di Simmaco <span class="fnote">[Symmach., lib. 10, epist. 61.]</span> parimente
ricaviamo che nell'Illirico accadde
guerra contra de' Sarmati, i quali doveano
aver passato il Danubio per saccheggiare
il paese romano. Quel generale,
sotto il cui comando era o la Pannonia,
o la Mesia superiore, diede a coloro una
tal rotta, che moltissimi ne uccise, ed
altri fatti prigioni inviò a Roma: perlochè
meritò un grand'elogio da Valentiniano.
Noi troviamo questo giovinetto
imperadore nell'anno presente quasi
sempre in Milano <span class="fnote">[Gothofred., Chronol. Cod. Theod.]</span>, a riserva di una
scorsa da lui fatta ad Aquileia. Aveva
egli disegnato console per l'anno prossimo
<i>Vettio Agorio Pretestato</i>, celebre personaggio
allora, ma pagano, e che esercitava
ora la carica di prefetto del pretorio
d'Italia, di cui si veggono vari elogi
presso gli scrittori gentili, e nelle antiche
iscrizioni. Ma prima ch'egli arrivasse a
vestir la trabea consolare la morte il
rapì con incredibil doglia del senato e
popolo romano. Ne parla molto Simmaco
nelle sue lettere, ed anche san Girolamo
che si trovava allora in Roma. Perchè
costui aveva impetrato da Valentiniano
un decreto poco favorevole ai
Cristiani, ciò fece coraggio a Simmaco
prefetto di Roma, e agli altri senatori
romani della fazion pagana ed idolatrica,
<span class="pagenum"><a id="Page_254"></a>[254]</span>
senza saputa, o almeno senza consenso
de' senatori cristiani, di fare un tentativo
maggiore, cioè di formare un decreto,
per chiedere a Valentiniano Augusto che
fosse rimesso nella sala del senato l'altare
della Vittoria, già tolto per ordine
di Graziano Augusto. Ne formò la supplica
ossia la relazione Simmaco, adducendo
quante ragioni (ben tutte frivole)
egli seppe trovare; e questa fu spedita
alla corte con forte speranza, che trattandosi
di un regnante sì giovane, e però
non atto a discernere la falsità di quei
motivi, il negozio verrebbe fatto. Penetrata
questa notizia all'orecchio di santo
Ambrosio <span class="fnote">[Ambros., in Symmachum, et alii.]</span>, con tutta sollecitudine
stese egli una contrasupplica, in cui sì
forti ragioni intrepidamente espose del
non doversi accordare quella infame
dimanda, che Valentiniano stette saldo
in sostener l'operato dall'Augusto suo
fratello, sicchè andarono falliti i disegni
del paganesimo. Fu di poi ampiamente
confutata dal santo arcivescovo la relazione
di Simmaco, e noi tuttavia abbiamo
questi pezzi fra le opere di esso
Simmaco e di sant'Ambrosio. Immemorabile
era l'uso che i nuovi consoli facessero
dei regali agli amici e ad altre
assaissime persone, e che i questori e
pretori solennizzassero la loro entrata
in quei posti con dei giuochi pubblici,
nel che conveniva impiegare gran copia
d'oro. La vanità di molti aveva anche
introdotti altri intollerabili abusi e spese
eccessive, colle quali stoltamente si venivano
ad impoverir le persone nobili,
per comperar del fumo. Simmaco ne
promosse la riforma, e la ottenne da
Valentiniano; e pur egli, per attestato
di Olimpiodoro <span class="fnote">[Olympiodorus, apud Photium.]</span>, due mila libbre d'oro
di peso impiegò per la pretura di un
suo figliuolo. Teodosio anch'esso in
quest'anno pubblicò una prammatica
per lo stesso fine, siccome fece altre leggi
in favore della religione cristiana, che
si possono leggere nel Codice Teodosiano.
<span class="pagenum"><a id="Page_255"></a>[255]</span>
Crede in oltre il Gotofredo che a
questi tempi appartenga una di lui legge,
con cui proibisce il matrimonio fra i
cugini germani sotto rigorose pene.
</p>
<hr />
</div>

<div class="chapter">
<h2 class="hidden"><a id="CCCLXXXV"></a>CCCLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXV</span>. Indiz. <span class="scp">XIII</span>.</td>
  </tr>
  <tr>
    <td><span class="smcap">Siricio</span> papa 1.</td>
  </tr>
  <tr>
    <td><span class="smcap">Valentiniano</span> II imperad. 11.</td>
  </tr>
  <tr>
    <td><span class="smcap">Teodosio</span> imperadore 7.</td>
  </tr>
  <tr>
    <td><span class="smcap">Arcadio</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arcadio Augusto</span>, e <span class="smcap">Bautone</span>.
</p>

<p>
Abbiam già veduto che questo <i>Bautone</i>
conte, uomo di gran valore e fedeltà,
era uno de' generali di Valentiniano
juniore Augusto, e però fu console per
l'Occidente. <i>Agostino</i>, maestro in questi
tempi di retorica in Milano, recitò nelle
calende di gennaio un panegirico che
non è giunto ai dì nostri, in onore di
lui esistente in quella città, dove tuttavia
era la corte. Chi fosse in quest'anno
prefetto di Roma, non si è potuto chiarire
in addietro. Raccogliesi dalle lettere
di Simmaco <span class="fnote">[Symmachus, lib. 10, epist. 25, 36, 47.]</span> ch'egli disgustato per
molti affanni da lui patiti nell'esercizio
di questa dignità nell'anno antecedente,
fece istanze alla corte per esserne scaricato;
ma senza apparire s'egli fosse
esaudito. Tuttavia tengo io per fermo
che in luogo suo venisse surrogato per
l'anno presente <i>Severo Piniano</i>. Che questo
nobilissimo romano fosse prefetto di
Roma, ne ho addotto le pruove altrove <span class="fnote">[Anecdot. Latin. Tom. I, Dissert. VI, et inter
opera s. Paulini Edit. Veronens.]</span>,
cioè le parole di Palladio e di
Eraclide. E che la di lui prefettura cadesse
appunto in quest'anno, chiaramente
si raccoglie da una lettera di Valentiniano
Augusto, indirizzata a lui nel dì
23 di febbraio dell'anno corrente, riferita
dal Cardinal Baronio <span class="fnote">[Baron., Annal. Eccl. ad hunc annum.]</span>, in cui si
rallegra per la elezione di Siricio papa,
accaduta poco tempo prima. M'induco
<span class="pagenum"><a id="Page_256"></a>[256]</span>
medesimamente a credere, in vigor di
essa lettera che Siricio papa fosse eletto
(non senza contraddizione del tuttavia
vivente Ursino, o sia Ursicino, che avea
fatta guerra anche a papa Damaso) non
già, come vuole il padre Pagi, nel dì 22
di dicembre dell'anno precedente, ma
bensì nel gennaio del presente, come
tenne il suddetto cardinal Baronio. Non
vo' io trattener qui i lettori coll'esaminar
le ragioni del Pagi. A me solo basterà
di dire che l'epitaffio di papa Siricio,
su cui egli fonda tutto il suo raziocinio,
non è certo se sia fattura di
quei tempi. Noi possiam con ragione
tenerlo per composto da qualche miserabil
poeta de' tempi susseguenti, giacchè
esso è un componimento di versi
mancanti di prosodia. Ne' tempi correnti
fiorivano mirabilmente in Roma le lettere,
nè si può mai credere che ad un
sì ignorante poeta fosse data la commissione
di ornar il sepolcro di un romano
pontefice con versi che gridano misericordia.
</p>

<p>
Per la maggior parte di quest'anno
noi troviamo, siccome poco fa accennai,
Valentiniano Augusto colla sua corte in
Milano <span class="fnote">[Gothofred., Chronol. Cod. Theodos.]</span>, dove son date alquante sue
leggi. Altre ve n'ha pubblicate in Aquileia,
e forse una in Verona. Teodosio
Augusto, per quanto risulta dalle leggi
di lui, sembra non essersi punto mosso
da Costantinopoli. Diede questo buon imperadore
nei tempi correnti una pruova
luminosa della sua singolar bontà. Aveano
varie persone tenuto delle assemblee
contra di lui, producendo varii augurii,
sogni ed altri creduti indovinamenti dell'avvenire <span class="fnote">[Liban., Orat. XIV. Themist., Orat. XIX.]</span>.
Scoperto l'affare, ad un
rigoroso processo si diede subito principio,
non solamente contro i delinquenti,
ma contro quelli ancora che aveano saputo
e non rivelato il fatto. Sotto altri
imperadori nè pur uno d'essi avrebbe
scappata la morte. Così non fu sotto il
<span class="pagenum"><a id="Page_257"></a>[257]</span>
cattolico Teodosio. Sulle prime egli dichiarò
di non voler mischiato in tal processo
chiunque reo solamente era di non
aver rivelato i manipolatori della congiura,
o per aver parlato poco rispettosamente
di lui. Pubblicò dipoi nell'anno
393 una legge, con cui proibiva il
procedere giudizialmente contro chiunque
avesse sparlato del principe. Continuarono
i processi contra de' veri congiurati;
e perchè pareva che il buon
Augusto ne fosse scontento, uno de' magistrati
un dì gli disse, che la principal
cura degli uffiziali della giustizia doveva
esser quella di assicurar la vita del principe:
<i>Sì,</i> rispose egli, <i>ma più ancora vorrei
che aveste cura della mia riputazione.</i>
La sentenza di morte fu pronunziata
contra di costoro, ma allorchè i carnefici
erano sul punto di eseguirla, si spiccò
dal palazzo una voce che si sparse immediatamente
per tutta la città, che l'imperadore
faceva lor grazia. E così fu.
Non solamente donò egli loro la vita,
ma anche la libertà di dimorare in quel
paese che più loro piacesse; e volle che
Arcadio Augusto suo figlio anch'egli segnasse
la grazia, per avvezzarlo di buon'ora
agli atti di clemenza. Temistio
aggiugne che a questo perdono consentì
sopra gli altri l'imperadrice <i>Flacilla</i> ossia
<i>Placilla</i>, con cui egli soleva consigliarsi
in affari di tal natura. Ma Iddio appunto
nell'anno presente chiamò a sè questa
piissima Augusta, le cui rare doti e virtù,
e specialmente la pietà, e un continuo
zelo per la religion cattolica, si veggono
esaltate non men dagli scrittori cristiani,
cioè da s. Gregorio Nisseno <span class="fnote">[Gregor. Nyssenus, in funer. Plac.]</span>, da s. Ambrosio,
da Teodoreto, e Sozomeno <span class="fnote">[Ambros. Theodor. Sozomenus. Themistius.]</span>,
ma ancora dal pagano Temistio. Meritò
ella, in una parola, che la chiesa greca la
registrasse nel catalogo de' santi. Figliuoli
di essa e di Teodosio furono <i>Arcadio</i>
allora Augusto, ed <i>Onorio</i> che col tempo
fu anch'egli imperadore. Una lor figlia,
appellata <i>Pulcheria</i> mancò di vita circa
<span class="pagenum"><a id="Page_258"></a>[258]</span>
questi tempi, e se ne vede l'orazion funebre
fra le opere del suddetto Nisseno.
</p>

<p>
Viveva in questi medesimi tempi
un'altra imperadrice, ma di professione
e costumi affatto contrarii, e questa era
<i>Giustina</i> madre del giovanetto Valentiniano
Augusto. Dopo la morte del vecchio
Valentiniano suo consorte, cavatasi
la maschera, ella si scoprì ariana; e, dimorando
col figliuolo in Milano, città il
cui popolo era tutto zelante per la dottrina
e chiesa cattolica, si mise in testa di
voler pure promuover ivi gl'interessi
dell'empia sua setta. Per essere il figliuolo
di età immatura, grande era la di lei
autorità, e suo gran consigliere le stava
sempre ai fianchi <i>Ausenzio</i> <span class="fnote">[Ambros., Epist. XX.]</span>, che s'intitolava
vescovo, venuto già dalla picciola
Tartaria, dopo aver ivi commesso di gravissime
iniquità. Voleva pure costui in
quella città una chiesa per servigio dei
suoi pochi ariani, consistenti in alcuni
uffiziali di corte, e in quei non molti Goti
che militavano nelle guardie; ma ritrovò
contrario a' suoi disegni l'arcivescovo
<i>Ambrosio</i>, la cui costanza episcopale non
si lasciava intimorire neppur dalle minacce
de' più crudeli supplizii <span class="fnote">[Ambros., in Psalm. 36.]</span>. Questi
gli fece fronte, ed insieme il popolo tutto,
pronto a perdere piuttosto la vita, che a
dar luogo alla eresia. Si seppe già risoluto
in corte che fosse ceduta agli ariani la
basilica Porziana, oggidì chiamata di s.
Vittore, ch'era allora fuori della città, e
che il santo arcivescovo per questo era
stato chiamato. Il popolo anch'esso corse
a furia colà; e perchè un uffizial di
corte mandato con dei soldati per dissiparli
vi trovò del duro, fu pregato lo stesso
Ambrosio di pacificar quel rumore,
con promessa di non dimandar la suddetta
basilica. Ma nel dì seguente, giorno
4 di aprile, vennero uffiziali a chiedergli
la basilica nuova, da lui fabbricata entro
la città, appellata oggidì di san Nazario.
Le risposte del santo furono magnanime
e risolute, di non poter dare ciò ch'era
<span class="pagenum"><a id="Page_259"></a>[259]</span>
di Dio, e su cui l'imperadore non aveva
autorità. Ne' giorni santi seguenti si rinforzò
la persecuzione, per occupar pure
una delle basiliche; ma il santo arcivescovo
e il popolo resisterono fino al giovedì
santo, in cui cessò quella tempesta,
senza che si spargesse il sangue di alcuno.
Di più non rapporto io, perchè s'ha
da prendere questo bel pezzo dalla storia
ecclesiastica e dalla vita dell'incomparabile
arcivescovo sant'Ambrosio, la cui saviezza,
coraggio e zelo in tal congiuntura
son tuttavia da ammirare <span class="fnote">[Paulin., in Vit. Sancti Ambros.]</span>. Dopo questo
inutile sforzo non cessò l'infuriata
Giustina di tendergli insidie e di procurarne
l'esilio; ma Iddio anche miracolosamente
difese sempre il suo buon servo,
non essendo già cessata in quest'anno
la guerra contra di lui e della fede
cattolica.
</p>
<hr />
</div>

<div class="chapter">
<h2 class="hidden"><a id="CCCLXXXVI"></a>CCCLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXVI</span>. Indiz. <span class="scp">XIV</span>.</td>
  </tr>
  <tr>
    <td><span class="smcap">Siricio</span> papa 2.</td>
  </tr>
  <tr>
    <td><span class="smcap">Valentiniano</span> II imperad. 12.</td>
  </tr>
  <tr>
    <td><span class="smcap">Teodosio</span> imperadore 8.</td>
  </tr>
  <tr>
    <td><span class="smcap">Arcadio</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Onorio</span> <i>Nobilissimo fanciullo</i>, ed <span class="smcap">Evodio</span>.
</p>

<p>
Le leggi del codice Teodosiano <span class="fnote">[Gothofred., Chronol. Cod. Theodos.]</span> ci
fan vedere nel dì 11 di giugno prefetto
di Roma <i>Sallustio</i>, e poscia di nuovo
nel dì 6 luglio in quella dignità <i>Piniano</i>
sopra da noi mentovato, e possessor di
essa anche nell'anno precedente. Seguitò
in questo anno Valentiniano Augusto
a dimorare in Milano, e Teodosio Augusto
per lo più stette in Costantinopoli.
Quanto al primo di questi regnanti, altro
non ci suggerisce la storia intorno
alle azioni di lui per conto dell'anno
presente, se non che egli inviò ordine
al suddetto Sallustio prefetto di Roma
di rifabbricare la basilica di san Paolo
nella via che conduce ad Ostia; ciò apparendo
da una sua lettera pubblicata
<span class="pagenum"><a id="Page_260"></a>[260]</span>
dal cardinal Baronio <span class="fnote">[Baron., Annal. Eccl. ad hunc Annum.]</span>. Ma l'Augusta
Giustina sua madre non tralasciava intanto
di abusarsi del di lui nome ed
autorità per esaltare la fazion degli ariani
suoi favoriti, e distruggere, se fosse
stato possibile, la cattolica chiesa di Dio.
Ottenne ella dunque che l'Augusto giovane
suo figliuolo formasse un'empia
legge in favor degli ariani <span class="fnote">[Rufinus, lib. 2, cap. 15 et 16. Theodoret.,
lib. 5, cap. 3. Ambrosius, Epist. XXXI. Gaudentius,
in Sermon.]</span>. Benevolo,
segretario, oppure notaio o archivista
della corte incaricato di stenderla, amò
piuttosto di rinunziar la sua carica e
ritirarsi ad una vita privata, che di contaminar
la sua penna con quel sacrilego
editto. L'iniquo vescovo degli ariani
Ausenzio quegli poi fu che lo compose.
Nel dì 21 di gennaio di quest'anno si
vide pubblicata quella legge, con cui si
concedeva un'intiera libertà agli ariani
di tener le loro assemblee dovunque
volessero, con rigorose pene contra dei
cattolici che a ciò si opponessero. In
vigore di tal proclama andarono ordini
a cadauna delle città di rilasciare ad
essi eretici almeno una chiesa, con pena
della testa a chi resistesse. Fu perciò intimato
in Milano a santo Ambrosio di
cedere agli ariani la basilica Porziana
coi vasi sacri. Con petto forte il santo
arcivescovo ricusò di ubbidire. Per questa
ripugnanza un tribuno gli portò l'ordine
di uscir dalla città, ed egli costantemente
protestò di non poter abbandonar
quel gregge che Dio avea raccomandato
alla sua custodia. Vennero minacce di
farlo morire, ed egli nulla più desiderava
che di sofferire il martirio. Minore
non era lo zelo del popolo suo, il quale
per paura che il sacro pastore se n'andasse,
o per amore o per forza, corse
alla basilica suddetta, e per più giorni e
notti stette ivi dentro in guardia. Colà
inviò la corte una man di soldati per
impedire alla gente di entrarvi; ma eglino
stessi s'accordavano coi cattolici.
<span class="pagenum"><a id="Page_261"></a>[261]</span>
Fu allora che sant'Ambrosio, affinchè
non si annojasse il buon popolo in quella
specie di prigionia, introdusse l'uso
di cantar inni, salmi ed antifone, come
già si usava nelle chiese d'Oriente: tanto
che anch'esso influì dipoi alla conversione
di sant'Agostino. D'ordine dell'imperadore
fu intimato a sant'Ambrosio
di comparire a palazzo per disputar
della fede con Ausenzio davanti ai giudici
da eleggersi dall'una e dall'altra
parte. Ma Ambrosio con lettera a Valentiniano
fece intendere i giusti motivi
suoi di non ubbidire. In somma i cattolici
conservarono la basilica, e il santo
Arcivescovo a dispetto d'altre calunnie
ed insidie a lui tese dalla furibonda
imperadrice ariana, stette saldo <span class="fnote">[Paulin., in Vit. s. Ambrosii.]</span>, e
con lui si unirono dipoi anche i miracoli
nella scoperta de' sacri corpi de' santi
Gervasio e Protasio, che accrebbero la
confusion degli ariani, e fecero cessar la
persecuzione di Giustina. Chi di più ne desidera,
dee far ricorso alla storia ecclesiastica <span class="fnote">[Rufinus. l. 2, cap. 16. Theodor., l. 5, c. 14.]</span>.
Il bello fu che Massimo il tiranno,
udita questa persecuzion de' cattolici,
se ne prevalse, per guadagnarsi l'aura di
principe zelante della vera religione, con
iscrivere a Valentiniano, ed esortarlo a
desistere dal far guerra alla Chiesa vera
di Dio, e di seguitar la fede de' suoi
maggiori; e v'ha chi aggiugne di avergli
anche minacciata guerra per questo.
</p>

<p>
Nell'anno presente ebbe l'imperadore
Teodosio guerra coi popoli Grutongi,
cioè con una nazion barbarica sconosciuta
dianzi, e venuta a dare il sacco
alla Tracia, senza dubbio dalla Tartaria.
Ma probabilmente non erano se non
alcuna di quelle tribù di Goti, delle quali
Ammiano molto prima di questi tempi
fece menzione. Zosimo parla di una
irruzione qualche anno prima. Ma si
può giustamente attener qui all'asserzione
di Marcellino conte <span class="fnote">[Marcell. Comes, in Chronico.]</span>, corroborata
<span class="pagenum"><a id="Page_262"></a>[262]</span>
da Idacio <span class="fnote">[Idacius, in Chron.]</span> e da Claudiano <span class="fnote">[Claudianus, in Consul. IV Honorii.]</span>,
attribuendola ognun d'essi all'anno
presente. Vuole esso Zosimo <span class="fnote">[Zosimus, l. 4, cap. 38.]</span> che la
gloria di avere sconfitti questi Barbari
sia tutta dovuta a <i>Promoto</i> generale di
Teodosio, il quale, stando alla guardia
delle rive del Danubio, e vedendo sì
gran gente invogliata di passar quel fiume,
tese loro una trappola, inviando spie
doppie, cioè persone pratiche della loro
lingua, che si vantarono di far loro prendere
il general romano con tutti i suoi a
man salva. Da questa lusinghevol promessa
allettati i Barbari, imbarcarono
una notte in gran copia di piccoli legni
la più robusta gioventù con un altro
corpo che tenea dietro ai primi, e in
tempo di notte si misero a valicare il
Danubio. Promoto che avea preparata
una flotta numerosa di navi più grosse,
fattala scendere, si mise nella concertata
notte con esse alla riva opposta, aspettando
i nemici. Vennero, ed egli con furore
gli assalì. Parte di coloro perdè la
vita nell'acqua, parte provò il taglio delle
spade, e fra questi perì <i>Odoteo</i> re o principe
loro. I più restarono prigioni e specialmente
i rimasti nell'altra riva, addosso
i quali passò dipoi l'armata dei
Romani con prenderli quasi tutti, e le lor
mogli, fanciulli e bagaglie. Certo è che
Teodosio col figliuolo Arcadio si trovò in
persona a questa guerra. Zosimo almen
confessa che egli era poco lungi di là, nè
è da credere che si facesse tal impresa
senza saputa ed ordine suo. Promoto gli
presentò poi quella gran moltitudine di
prigioni e di spoglie; ma Teodosio non
solamente li fece tutti mettere in libertà,
ma anche dispensò loro non pochi regali,
acciocchè si arrolassero fra le sue
milizie, siccome in fatti avvenne. Abbiamo
da Idacio <span class="fnote">[Idacius, in Fastis.]</span> che i due Augusti
entrarono trionfanti in Costantinopoli
per tal vittoria nel dì 12 di ottobre. Tal
<span class="pagenum"><a id="Page_263"></a>[263]</span>
conto poi fece di questi Teodosio <span class="fnote">[Zosimus, lib. 4, cap. 40.]</span>,
che essendo una parte d'essi di quartiere
a Tomi della picciola Tartaria, ed avendo
voluto far delle insolenze in quella
città, perlocchè Geronzio comandante ivi
delle milizie romane li mise tutti a fil di
spada: vi mancò poco che invece di ricompensa
non levasse la vita ad esso Geronzio.
La salvò egli con donar tutti i
suoi beni agli eunuchi di corte, la potenza
de' quali era anche allora esorbitante.
Ma il racconto è di Zosimo, cioè di un
nemico di tutti i principi cristiani. A questo
anno ancora pare che s'abbiano a
riferir le seconde nozze di Teodosio Augusto
con <i>Galla</i> figliuola di Valentiniano I
imperadore e di Giustina, e per conseguenza
sorella di Valentiniano juniore <span class="fnote">[Idacius, in Fastis.]</span>,
giacchè ne parlano circa questi tempi
Filostorgio <span class="fnote">[Philostorg., lib. 10, cap. 7.]</span> e Marcellino conte <span class="fnote">[Marcell. Comes, in Chronico.]</span>.
Zosimo rapporta questo maritaggio all'anno
seguente, e forse anche più tardi.
Fu dipoi Galla la madre di <i>Galla
Placidia</i>, principessa, di cui avremo da
parlar non poco nel decorso della presente
storia. Potrebbe essere che avvenisse
ancora in quest'anno ciò che racconta
Libanio <span class="fnote">[Liban., in Vit. sua.]</span> (giacchè non sussiste, come
pensò il cardinal Baronio <span class="fnote">[Baron., Annal. Eccl.]</span>, ch'egli fosse
morto alcuni anni prima), cioè che uno
dei primi senatori, senza sapersi se di
Costantinopoli o di Antiochia, prestando
fede ai sogni che gli promettevano
le maggiori grandezze, e contando questi
suoi delirii a diverse persone, fu processato,
e con lui diversi degli ascoltatori,
fra' quali poco vi mancò che lo stesso
Libanio non fosse compreso. Ma per la
bontà di Teodosio non andò innanzi il
rigore della giustizia. Pochi furono i tormentati,
due solamente gli esiliati, e niuno
vi perdè la vita.
</p>
<hr />
</div>

<div class="chapter">
<p>
<span class="pagenum"><a id="Page_264"></a>[264]</span>
</p>

<h2 class="hidden"><a id="CCCLXXXVII"></a>CCCLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXVII</span>. Indiz. <span class="scp">XV</span>.</td>
  </tr>
  <tr>
    <td><span class="smcap">Siricio</span> papa 3.</td>
  </tr>
  <tr>
    <td><span class="smcap">Valentiniano</span> II imperad. 13.</td>
  </tr>
  <tr>
    <td><span class="smcap">Teodosio</span> imperadore 9.</td>
  </tr>
  <tr>
    <td><span class="smcap">Arcadio</span> imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano Augusto</span> per la terza
volta, ed <span class="smcap">Eutropio</span>.
</p>

<p>
Il prefetto di Roma anche per tutto il
corrente anno si può credere che fosse
<i>Piniano</i>, giacchè nel codice Teodosiano
abbiamo una legge a lui indirizzata nel
gennaio. Furono per attestato di Marcellino
conte <span class="fnote">[Marcellin. Comes.]</span> e d'Idazio <span class="fnote">[Idacius, in Fastis.]</span> celebrati in
Costantinopoli nel dì 16 d'esso gennaio
i quinquennali di Arcadio Augusto con
gran magnificenza e giuochi pubblici; e
secondo Libiano pare che tal festa desse
occasione ad una sedizion fiera che si
svegliò nella città d'Antiochia. Perchè
occorrevano gravi spese, allorchè si celebravano
somiglianti feste, massimamente
per regalar le milizie, Teodosio intimò
una gravosa imposta ai popoli del suo dominio,
e per cagion d'essa inferocito quello
di Antiochia si alzò a rumore. Gran disputa
è stata fra gli eruditi intorno all'anno
di questa sollevazione che fece
grande strepito in Oriente, perchè gli
stessi antichi si truovano discorsi fra loro
nell'assegnarne il tempo. Teodoreto e Sozomeno
sembrano riferirla ad alcuni anni
appresso; ed altri prima, ed altri dopo
la guerra di Massimo tiranno, di cui parleremo.
Però il cardinal Baronio, il Petavio
e il Valesio la mettono nell'anno
388 seguente; ma il Gotofredo, il
Pagi e il Tillemont, fondati specialmente
sull'autorità di Libanio <span class="fnote">[Liban., Orat. XXIII.]</span> testimonio
oculare di questa turbolenza, la tengono
succeduta nell'anno presente. Non tratterrò
io i lettori con sì fatte liti, e, non
volendo discordare dagli ultimi, ne fo
menzione in quest'anno, con dire che
<span class="pagenum"><a id="Page_265"></a>[265]</span>
leggendosi in Antiochia l'editto di quella
contribuzione, la quale se fu per cavar
moneta da celebrare i quinquennali suddetti,
si doveva intimare molto prima del
gennaio dell'anno presente, parve essa
così eccessiva, che fu accolta con lamenti
e lagrime da quel popolo. Passò la feccia
di quella plebe dalle querele ad un tumulto,
ed ingrossatosi a poco a poco il
loro numero colla giunta d'altri malcontenti,
la prima scarica del loro furore fu
addosso ad un bagno pubblico. Tentarono
di poi questi sediziosi di sfogare la loro
rabbia contra del governatore; ma
questo fu difeso dalle guardie; sicchè
tutta la matta lor furia si volse alle statue
di Teodosio, di Flacilla Augusta, dei
due lor figliuoli Arcadio ed Onorio, e di
Teodosio padre del medesimo imperadore <span class="fnote">[Zosim., l. 4, c. 41. Sozomen., l. 7, c. 23.
Theod. Chrysostom.]</span>.
Con delle funi le rovesciarono a
terra, le spezzarono, le strascinarono per
la città con grida e scherni quanti mai
seppero. Attaccarono anche il fuoco ad
una casa de' principali della città, ed
avrebbono fatto altrettanto ad altre, se
non fossero giunti gli arcieri del governatore,
i quali col solo ferire un paio di
que' fanatici, misero il terrore negli altri,
di maniera che in breve si calmò tutto
quel popolare tumulto. Furono ben
presi e fatti giustiziar dal governatore i
primari autori della sedizione, e infino i
loro innocenti figliuoli; ma perciocchè
in casi tali facilmente non riputati colpevoli
tutti gli abitanti d'una città, gli uni
per aver fatto il male, e gli altri per non
essersi opposti, si sparse un'incredibile
costernazione fra tutti que' cittadini,
aspettando essi ad ogni momento (e ne
corse anche la fama) che arrivassero le
milizie imperiali a dare il sacco alla città,
e ad empierla di sangue. Perciò si vide
in poco tempo spopolata quella capitale,
fuggendo chi alle città vicine, chi alla campagna,
chi alle montagne colle loro mogli
e figliuoli, e con quel meglio che poteano
portar seco. San Giovanni Grisostomo,
<span class="pagenum"><a id="Page_266"></a>[266]</span>
quel mirabile sacro orator della Grecia,
che si trovò presente a scena sì dolorosa,
in più luoghi delle sue omelie fa un patetico
ritratto del miserabile stato in cui
si trovò allora Antiochia: dal che nondimeno
seppe Iddio ricavare buon frutto,
perchè quell'emendazion di vizii e costumi
ch'esso santo con tutte le sue esortazioni
e minaccie non poteva ottenere,
l'ottenne il terror dell'umana giustizia in
questa sì deplorabile congiuntura. Tutto
fu allora compunzione e divozione; cessarono
i teatri, gli spettacoli, le danze,
le ubbriachezze; ognun correva alla chiesa,
alle prediche; ognun si rivolse alle
preghiere, affinchè Iddio ispirasse al cuor
del regnante la clemenza.
</p>

<p>
Se vogliam credere a Libanio <span class="fnote">[Liban., Orat. XIV.]</span> e
a Zosimo <span class="fnote">[Zosim., lib. 4, cap. 41.]</span>, fu deputato dalla città esso
Libanio, e un Illario, persone di gran
credito, per portarsi alla corte ad implorar
la misericordia del principe. Ma abbiamo
un testimonio di maggior autorità,
cioè il suddetto Grisostomo, il quale in
varie sue omelie ci assicura essere bensì
stati deputati alcuni della città per sì fatta
spedizione, ma che uditosi dipoi ch'essi
per alcuni accidenti s'erano fermati per
istrada, <i>Flaviano</i> vescovo d'Antiochia,
uomo di rara santità, benchè vecchio,
benchè in malo stato di sanità, e in stagion
rigida, tuttavia prese l'assunto di passare
in Costantinopoli, per disarmare, s'era
possibile, l'ira di Teodosio. Si accordan
gli antichi scrittori, cioè i santi Ambrosio
e Grisostomo, Vittore, Teodoreto, Sozomeno,
Libanio e Zosimo, in dire che essendo
suggetto Teodosio ne' primi empiti
della collera a prendere delle risoluzioni
violente, ebbe in animo e minacciò di voler
rovinare Antiochia dai fondamenti, e
levar la vita ad un gran numero di quegli
abitanti, irritato soprattutto dall'ingratitudine
d'essi, perchè più che ad altra
città, aveva egli compartito più benefizii
e favori ad essa. Ma siccome i principi
ed uomini saggi non mai eseguiscono
<span class="pagenum"><a id="Page_267"></a>[267]</span>
i primi consigli della bollente collera, ma
dan luogo a più mature riflessioni; così
egli senza precipitar ne' gastighi, ordinò
che si levassero al popolo d'Antiochia
tutt'i privilegi, tutti i luoghi de' lor cari
divertimenti, e massimamente il titolo di
metropoli <span class="fnote">[Theodor., l. 5, c. 19. Libanius, Orat. XV.
Chrysost., Hom. 17.]</span>, con sottometterla a Laodicea;
e poscia spedì colà due suoi uffiziali,
cioè <i>Ellebico</i> generale dell'armi in
Oriente, e <i>Cesario</i> suo maggiordomo, per
processare chiunque si trovasse colpevole.
Le prigioni si trovarono ben tosto piene,
pronunziate le condanne, preparate le
mannaie. Ma eccoti venire alla città i
santi romiti di que' contorni, e massimamente
<i>san Macedonio</i> il più illustre degli
altri, i quali uniti coi sacerdoti di essa
città (un d'essi era allora il <i>Grisostomo</i>)
animosamente si affacciarono ai giudici,
ricordando loro l'ira di Dio, e protestando
come sconvenevol azione ad un principe,
il volere estinguere le immagini vive
di Dio a cagione di molte immagini e
statue, che si sarebbero fra poco ristabilite.
Tanto in somma dissero, che fermarono
l'esecuzion delle condanne con indurre
i giudici ad informar prima di tutto
l'imperadore, ed aspettarne dei nuovi
ordini. Cesario stesso passò per le poste
con tutta diligenza alla corte, e diede le
notizie occorrenti. Ma intanto il venerabil
aspetto, le lagrime e le ragioni del
vescovo <i>san Flaviano</i> avevano fatto breccia
nel cuore di Teodosio, cuore non di
macigno, ma inclinato alla clemenza, in
guisa che non parlava più che di perdono.
L'ultima mano la diede Cesario colla sua
venuta, fiancheggiato ancora dalle umilissime
lettere scritte ad esso imperadore
da san Macedonio e dagli altri santi romiti,
e dalla città di Seleucia, a' quali
si aggiunse anche il senato e popolo implorando
tutti misericordia. Concedette
infatti Teodosio un intero perdono alla
città d'Antiochia, la ristabilì negli antichi
suoi privilegi e diritti, e cassò tutte
le condanne con immortal sua gloria ed
<span class="pagenum"><a id="Page_268"></a>[268]</span>
inesplicabil allegrezza di quel popolo,
compiuta poi all'arrivo del santo lor vescovo
Flaviano.
</p>

<p>
Ma questo rumore dell'Oriente, che
si suppone accaduto nel presente anno,
un nulla fu rispetto all'altro che indubitatamente
in questi tempi accadde in Occidente.
Imperocchè cominciarono a traspirare
delle cattive intenzioni in Massimo
tiranno, di rompere la pace con Valentiniano
Augusto, e d'invadere l'Italia.
Forse per ispiare i di lui andamenti fu
risoluto nel consiglio d'esso Augusto di
rispedire al tiranno quel medesimo arcivescovo
<i>Ambrosio</i> che vedemmo nell'anno
precedente così perseguitato dalla medesima
corte, perchè il credito, l'eloquenza
e l'onoratezza sua non avevano
pari. Non si ritirò il santo pastore da
questa impresa, e il suo viaggio si dee
credere impreso dopo la pasqua dell'anno
presente, accaduta nel dì 25 di aprile;
perciocchè in quel santo giorno egli conferì
il battesimo ad <i>Agostino</i>, poi santo,
vescovo e dottor della Chiesa; e non già
nell'anno seguente, come han creduto
molti, ma nel presente, come han provato
varii eruditi, ed ho anch'io confermato
altrove <span class="fnote">[Anecdot. Latin. Tom. I, Dissert. 15.]</span>. Passò dunque sant'Ambrosio
a Treveri, mostrando di non aver
altra commessione che quella di domandare
il corpo dell'ucciso Graziano Augusto <span class="fnote">[Ambr., Epist. XXIV.]</span>:
il che sarebbe un pegno della
buona armonia che dovea continuar fra
loro. Trovò Massimo dei pretesti per non
rilasciargli quel corpo, ossia le di lui ossa.
E perchè egli pretese che Ambrosio
e Bautone l'avessero ingannato, con avergli
promesso molto e nulla attenuto,
sant'Ambrosio discolpò sè stesso e il compagno.
Ma vedendo che nulla restava da
sperare, domandò ed ottenne il suo congedo;
e dacchè fu in luogo libero, spedì
innanzi a Valentiniano una lettera, con
cui il ragguagliava di quanto era succeduto,
conchiudendo che <i>l'esortava di
star ben in guardia contra di un uomo,
<span class="pagenum"><a id="Page_269"></a>[269]</span>
il quale sotto le apparenze della pace si
preparava alla guerra</i>. Non s'ingannò
sant'Ambrosio. Abbiamo da Zosimo <span class="fnote">[Zosimus, lib. 4, cap. 42.]</span>
che Valentiniano, in questa incertezza di
cose, spedì un'altra ambasciata a Massimo,
per chiarirsi pure se si poteva delle
di lui intenzioni; e l'ambasciatore fu
<i>Donnino</i>, uomo soriano, di sua gran confidenza
e di non minor lealtà. Tali carezze,
così bei regali a lui fece Massimo, che
il buon uomo si figurò non esserci persona
sì amica di Valentiniano come quel
tiranno. Anzi avendogli Massimo esibito
un corpo delle sue soldatesche, affinchè
servissero a Valentiano contra de' Barbari
che minacciavano la Pannonia, il
mal accorto Donnino, le accettò, e con
esse se ne ritornò in Italia. Bel servigio
ch'egli fece a Massimo, perchè il tiranno
che dianzi conosceva quanto fosse difficile
e pericoloso il mettersi a passar con
un'arma a le strade e i passi stretti dell'Alpi,
dopo aver in questa maniera addormentato
Donnino, e mandata innanzi
una buona scorta delle sue genti, a tutto
un tempo gli tenne dietro col grosso dell'esercito
suo, e con tal segretezza, che
si vide calato in Italia, prima che giugnesse
avviso della mossa delle sue armi.
Se sussiste la data di una legge del codice
Teodosiano <span class="fnote">[L. 4, de Principib. agent. Cod. Theodos.]</span>, Valentiniano Augusto
era tuttavia in Milano nel dì 8 di settembre
dell'anno corrente. Zosimo cel rappresenta
in Aquileia, allorchè inviò Donnino
nelle Gallie.
</p>

<p>
Ora un sì inaspettato turbine dell'armi
del tiranno e la poca forza delle proprie,
colla giunta della voce precorsa, che
le mire di Massimo principalmente tendevano
a prendere vivo Valentiniano, fecero
pensare unicamente il giovane Augusto
alla fuga <span class="fnote">[Sozom., l. 7, c. 14. Socrat., l. 5, cap. 11.
Theodor., lib. 5, cap. 14.]</span>. Pertanto imbarcatosi
in una nave coll'imperadrice <i>Giustina</i>
sua madre, che più che mai cominciò
a provare il flagello di Dio per li suoi
<span class="pagenum"><a id="Page_270"></a>[270]</span>
peccati, e con Probo prefetto del pretorio,
fece vela per l'Adriatico alla volta di Tessalonica;
dove giunto, di là spedì a Teodosio
Augusto la serie delle sue disavventure
con implorar l'assistenza del di
lui braccio in così grave bisogno. Abbiamo
da Teodoreto, avergli Teodosio
risposto non essere da stupire dello stato
infelice dei di lui affari e dei prosperosi
del tiranno, da che Valentiniano avea
impugnata la vera fede, e il tiranno l'avea
protetta. Per attestato di Zosimo <span class="fnote">[Zosimus, lib. 4, cap. 43.]</span>
e di Marcellino conte <span class="fnote">[Marcell. Comes, in Chronico.]</span>, venne poi esso
Teodosio in persona a fare una visita al
cognato Augusto e alla suocera, e s'impegnò
di adoperar tutte le sue forze per
ristabilirli ne' loro stati, sì per la gratitudine
ch'egli professava a Graziano suo
benefattore, come per essere marito di
<i>Galla</i>, sorella di esso Valentiniano. Scrive
lo stesso Zosimo che Galla venne colla
madre a Tessalonica, e che ora solamente
Teodosio, preso dalla di lei bellezza, la ricercò
ed ottenne per moglie dalla madre.
Ma Marcellino conte e Filostorgio scrivono,
essersi effettuate tali nozze nell'anno
precedente. Ordinò ancora Teodosio,
che fosse fatto un trattamento onorevole
all'Augusto cognato e a tutta la sua corte.
Tenuto poscia consiglio, fu presa la
risoluzione di spedire ambasciatori a
Massimo, prima di venire all'armi, per
esortarlo a restituir gli stati occupati a
Valentiniano, e per minacciar guerra in
caso di rifiuto, giacchè l'imminente verno
non permetteva di far per ora di più. Sozomeno
e Socrate scrivono, all'incontro,
che preventivamente Massimo inviò ambasciatori
a Teodosio, per giustificare (cosa
impossibile) le novelle sue usurpazioni
contro la fede dei trattati. Certo è che nè
Massimo si sentì voglia di lasciar la preda
addentata, nè Teodosio di fare un menomo
accordo con lui. E qui ci vien meno
la storia, tacendo essa quanto operasse il
tiranno, dacchè coll'esercito suo calò in
Italia ed obbligò Valentiniano alla fuga.
<span class="pagenum"><a id="Page_271"></a>[271]</span>
Abbiam nondimeno bastevol fondamento
di credere, anzi chiare pruove ch'egli si
impadronisse di Roma e dell'Italia tutta,
e che infin l'Africa solita a prestare ubbidienza
a quel principe che comandava
in Roma, anch'essa ai di lui voleri senza
contrasto si sottomettesse. Sant'Ambrosio <span class="fnote">[Ambros., Epist. XXXIX. Class. I. edit.
noviss.]</span>
in una lettera a Faustino dopo
l'anno 388, scrive che venendo esso Faustino
a Milano, potè vedere <i>Claterna</i>,
posta di là da Bologna, e poi <i>Bologna</i>
stessa, <i>Modena</i>, <i>Reggio</i>, <i>Brescello</i> e <i>Piacenza</i>,
città con assai castella dianzi floridissime,
ma divenute nobili cadaveri,
perchè mezzo diroccate allora, e prive
quasi affatto di abitatori. Con ragionevol
conghiettura il cardinal Baronio stimò
che la desolazion di queste città e terre
sia da attribuire alla fierezza di Massimo,
o perchè i popoli facessero resistenza al
di lui arrivo, o perchè i cittadini con abbandonarle
e ritirarsi alle montagne, gli
fecero conoscere di non voler lui per padrone.
Del che abbiamo anche un barlume
nel panegirico di Teodosio, rammentando
Pacato <span class="fnote">[Pacatus, in Panegyr., cap. 24.]</span> le mortali piaghe <i>(alta
vulnera)</i> che il tiranno avea fatto all'<i>Italia</i>.
Che venissero alla di lui divozion
Bologna e Verona, s'ha dalle iscrizioni <span class="fnote">[Malvasia, Marm. Felsin. Thesaur. Insc.,
pag. 465.]</span>
a lui poste in quelle città. E che
anche Roma al giogo di lui si sottomettesse,
chiaramente apparisce da sant'Ambrosio <span class="fnote">[Ambros., Epist. LXI. Class. I.]</span>,
là dove scrive a Teodosio Augusto
sul fine dell'anno seguente, che
Massimo tiranno, avendo ne' mesi addietro
inteso come in Roma era stata bruciata
una sinagoga degli Ebrei, avea spedito
colà un editto, affinchè fosse rifatta.
<i>Quum audisset Romae Synagogam incensam,
Edictum Romam miserat, quasi vindex
disciplinae publicae.</i> Aggiungasi a ciò
l'aver Simmaco, senatore di Roma e letterato
celebre, ma pagano, composto un
<span class="pagenum"><a id="Page_272"></a>[272]</span>
nuovo panegirico in lode di Massimo <span class="fnote">[Socrates, l. 5, cap. 14.]</span>,
e recitatolo alla di lui presenza, probabilmente
nell'anno seguente, e forse in
Aquileja. Per questa infedeltà e arditezza
fu egli poi processato come reo di lesa
maestà dai ministri di Teodosio, oppur di
Valentiniano; e se non si salvava in una
chiesa de' Cristiani, correa pericolo della
sua testa. Veggonsi inoltre delle iscrizioni
comprovanti il dominio di Massimo
in Roma. Dicendo poi Pacato <span class="fnote">[Pacatus in Panegyr., c. 38.]</span> che
l'Africa restò esausta di danari per le
contribuzioni ad essa imposte dal tiranno,
abbastanza intendiamo che colà ancora si
stese la di lui signoria. Aquileia intanto,
città forte, dovette resistere a Massimo, e
possiam conghietturare che assediata da
lui si sostenesse fino all'anno seguente.
</p>
<hr />
</div>

<div class="chapter">
<h2 class="hidden"><a id="CCCLXXXVIII"></a>CCCLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXVIII</span>. Indiz. <span class="scp">I</span>.</td>
  </tr>
  <tr>
    <td><span class="smcap">Siricio</span> papa 4.</td>
  </tr>
  <tr>
    <td><span class="smcap">Valentiniano</span> II imperad. 14.</td>
  </tr>
  <tr>
    <td><span class="smcap">Teodosio</span> imperadore 10.</td>
  </tr>
  <tr>
    <td><span class="smcap">Arcadio</span> imperadore 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Teodosio Augusto</span> per la seconda
volta, e <span class="smcap">Cinegio</span>.
</p>

<p>
Questi furono i consoli dell'Oriente;
imperciocchè per conto dell'Italia e delle
altre provincie sottoposte a Massimo tiranno,
sembra infallibile che altri consoli
furono eletti. Trovasi presso il Fabretti <span class="fnote">[Fabrettus, Inscript., p. 270.]</span>
un'iscrizione esistente in Roma, e
posta nel dì 17 di gennaio CONS. MAGNO
MAXIMO AVGVSTO. Sicchè lo
stesso Massimo prese il consolato in Occidente
per l'anno presente. Un'altra
iscrizione <span class="fnote">[Thesaurus Novus Inscription., p. 393.]</span>, da me rapportata, secondo
le apparenze pare che sia da riferire
al medesimo tiranno; e su tal rapporto
essa fu in onore di lui alzata da <i>Fabio
Tiziano console ordinario e prefetto di
<span class="pagenum"><a id="Page_273"></a>[273]</span>
Roma</i>. Questi possiam dubitare che procedesse
console non già nell'anno precedente,
dappoichè Roma venne in poter di Massimo,
ma bensì nel presente in compagnia
d'esso tiranno, e ch'egli nello stesso
tempo esercitasse la carica di prefetto di
Roma. Quanto a <i>Cinegio</i>, console orientale
e prefetto del pretorio nel medesimo
tempo in Oriente, abbiamo da Idazio <span class="fnote">[Idacius, in Fastis.]</span>
ch'egli non più di due mesi e mezzo godè
di questa illustre dignità perchè rapito
dalla morte. E merita ben questo insigne
personaggio cristiano che qui si faccia
menzione del suo zelo contro l'idolatria.
L'inviò Teodosio Augusto in Egitto, secondo
Zosimo, nell'anno in cui seguì il
trattato di pace fra lui, Valentiniano e
Massimo tiranno, cioè nel 384, benchè
non manchino dispute intorno a questo
punto di cronologia, come si può vedere
presso il Tillemont <span class="fnote">[Tillemont, Mémoires des Empereurs.]</span>. Ebbe ordine Cinegio
dal piissimo Augusto di abbattere
per quanto potesse il paganesimo, vietando
i sagrifizii e tutte le superstizioni dei
gentili e chiudendo i loro templi. Confessa
il suddetto Zosimo pagano <span class="fnote">[Zosimus, lib. 4, cap 37.]</span>, che
egli eseguì mirabilmente tal commissione,
e, per quanto sembra, non solo nell'Egitto,
ma per tutte le provincie, dove
si stendeva la sua giurisdizione. Imperciocchè
abbiamo da Idazio <span class="fnote">[Idacius, in Fastis.]</span>, ch'egli
scorrendo per esse, le liberò dalla corruttela
de' secoli precedenti, e penetrò
sino nell'Egitto con ispezzar gl'idoli della
gentilità. Perciò in gran credito era
Cinegio, specialmente in Costantinopoli,
di maniera tale che, essendo egli venuto
a morte in essa città, col pianto universale
di quel popolo fu condotto alla sepoltura
nella basilica degli Apostoli nel
dì 19 di marzo dell'anno presente, e nel
seguente fu poi trasportato in Ispagna da
Acanzia sua moglie, perchè verisimilmente
era spagnuolo di nascita. Noi abbiamo
un'orazione di Libanio solista, intitolata
<span class="pagenum"><a id="Page_274"></a>[274]</span>
dei Templi, e data alla luce da Jacopo
Gotofredo, senza ben apparire in qual
anno quel gentile oratore la componesse.
In essa si lamenta egli che persone vestite
di nero (e vorrà dire i monaci) ne
rovesciavano le statue e gli altari, e ne
demolivano anche i tetti e le mura tanto
nelle città che nei villaggi, ancorchè leggi
non vi fossero del principe che autorizzassero
questa licenza. Vuol perciò
persuadere a Teodosio che non permetta
un sì fatto abuso, quasi che il culto degli
idoli fosse legittimo, e da tollerarsi da
un regnante cristiano. Ma Libanio non
avrà recitata quell'orazione al piissimo
Teodosio, e questi certo, per quanto abbiam
veduto di Cinegio, non era disposto
a consolar le premure dei gentili, e
maggiormente di ciò verremo accertati
andando innanzi.
</p>

<p>
Attese con gran diligenza l'Augusto
Teodosio nel verno di quest'anno a fare
i preparamenti per la guerra risoluta
contra di Massimo tiranno. Prese al suo
servizio non pochi Barbari, come Goti,
Unni ed Alani, e con ciò venne l'armata
sua ad essere composta di varie nazioni,
ma con essersi poi provata, secondo la
testimonianza di Pacato <span class="fnote">[Pacatus, in Panegyr.]</span>, verso di
Teodosio una mirabil ubbidienza e fedeltà
di tutti quei Barbari, senza che ne
seguissero tumulti, saccheggi, ed altri somiglianti
disordini contro la militar disciplina.
Siccome fra poco dirò, Zosimo <span class="fnote">[Zosimus, lib. 4, cap. 46.]</span>,
differentemente parla di questo. <i>Promoto</i>
fu creato generale della cavalleria, e <i>Timasio</i>
della fanteria. Filostorgio <span class="fnote">[Philost., lib. 10, cap 8.]</span> nomina
anche fra i di lui generali <i>Abrogaste</i>
e <i>Ricimere</i>, uffiziali già veterani nella milizia.
Al defunto Cinegio succedette nella
carica di prefetto del pretorio d'Oriente
<i>Taziano</i>, personaggio di singolar valore
e perizia nel mestier della guerra, il quale,
se non falla Zosimo, si trovava allora
in Aquileia, e fu chiamato di là a Costantinopoli:
segno che allora non dovea per
<span class="pagenum"><a id="Page_275"></a>[275]</span>
anche quella città essere caduta in mano
di Massimo. Ma la principale speranza
di vincere in questa contesa, la riponeva
il cattolico imperador Teodosio nell'assistenza
di Dio, amatore e protettore del
giusto, e nelle orazioni dei suoi buoni
servi. Uno di essi principalmente fu <i>Giovanni</i> <span class="fnote">[Pallad., in Laus, cap. 43. Rufinus, lib. 2,
cap. 32. Theod., lib. 5, cap. 24.]</span>
solitario celebre di Licopoli, che
era in concetto di gran santità, e a cui
per li suoi messi fece il buon Augusto
ricorso per intendere la volontà di Dio.
Con ispirito profetico questo santo anacoreta
gli diede sicurezza della vittoria:
il che accrebbe in Teodosio il coraggio,
senza più mettersi in apprensione
del pericolo a cui si esponeva. In effetto,
procedeva egli contra di un nemico che
avrebbe potuto fargli dubitare del buon
successo delle sue armi stante la superiorità
delle forze, perchè veramente Massimo
si trovava con un maggior nerbo
di milizie, e milizie valorose. Stava inoltre
aspettando, per così dire, in casa propria
gli sforzi di Teodosio con abbondante
provvision d'armi e di viveri, dopo
aver presa Aquileja ed Emona, e con aver
<i>Andragazio</i> suo bravo generale fatto fortificar
tutti i passi e luoghi delle Alpi Giulie,
per le quali dall'Illirico s'entra nella
Italia. Ma a chi Dio vuol male non basta
gente nè armatura alcuna. Massimo
seco portava il reato della morte del suo
sovrano, dell'usurpazione degli stati altrui,
e dell'avere, contro la fede dei giuramenti,
rotta la pace stabilita con Valentiniano.
Aggiungasi che le lagrime dei
popoli delle Gallie peroravano continuamente
contro di lui nel tribunale di Dio.
Chi bramasse di raccogliere quante estorsioni
e tirannie avesse esercitato in
quelle parti questo mal uomo, non ha
che da leggere il panegirico composto da
Pacato <span class="fnote">[Pacatus, in Panegyr., cap. 25 et seq.]</span> in onore di Teodosio. Con insoffribili
imposte, con immense confiscazioni
aveva egli spolpate quelle provincie;
a moltissimi, ed anche del sesso debole,
<span class="pagenum"><a id="Page_276"></a>[276]</span>
avea tolta la vita; tutto ivi era terrore,
tutto gemiti e mestizia. Era anch'egli ricorso
ad un santo profeta <span class="fnote">[Sulpic. Sever., Vit. S. Martini, cap. 23.]</span>, cioè al
celebre vescovo di Tours, <i>Martino</i>, per
saper quanto si potesse promettere della
disegnata impresa d'Italia. Ma il santo
prelato gli predisse, che se pure intenzion
sua era di assalire Valentiniano, il
vincerebbe; ma anch'egli da lì a non
molto resterebbe vinto. Prestò fede Massimo
alla prima parte; forse in suo cuore
si rise dell'altra.
</p>

<p>
Dopo aver dunque l'Augusto Teodosio
dato buon sesto agli affari d'Oriente,
e pubblicate ne' primi sei mesi varie leggi <span class="fnote">[Gothofred., Chronol. Cod. Theodos.]</span>,
specialmente contro gli eretici,
mentre dimorava in Tessalonica e Stubi,
città della Macedonia, dove stava adunando
la sua armata; e dopo aver anche
lasciato al governo di Costantinopoli
e di Arcadio Augusto suo figliuolo, che
non aveva allora più di undici anni, un
consiglio di scelti ministri, era per muoversi
verso l'Italia <span class="fnote">[Zosimus, lib. 3, cap. 45.]</span>, quando si scoprì
aver Massimo subornato, colla promessa
di grossi regali, alquanti di que' Barbari
che militavano nell'esercito di esso Teodosio,
acciocchè il tradissero. Sparsasi
tal voce, coloro, a' quali rimordeva la
coscienza, presa la fuga, corsero ad intanarsi
nelle paludi e ne' boschi della
Macedonia. Si andò pertanto alla caccia
di costoro, e la maggior parte di essi
restò colta ed uccisa, o perì per gli stenti.
Seguita a narrare il medesimo Zosimo
che Teodosio spedì per mare con una
buona flotta l'Augusta <i>Giustina</i> col figlio
<i>Valentiniano</i> e colla figlia, senza dire
qual fosse, alla volta di Roma, persuadendosi
che il popolo romano, siccome
d'animo contrario, loro farebbe un buon
accoglimento. Ma di questo fatto si può
dubitare, perchè probabilmente Valentiniano
tenne dietro a Teodosio; e Massimo
aveva una gran flotta in mare, condotta
da Andragazio generale. Similmente
<span class="pagenum"><a id="Page_277"></a>[277]</span>
si può mettere in dubbio l'aggiugnersi
da esso Zosimo, che anche dopo la morte
di Massimo, Giustina continuò ad assistere
co' suoi consigli al figliuolo Augusto.
Imperocchè, per attestato di Rufino <span class="fnote">[Rufinus, lib. 2, cap. 17.]</span>,
autore di questi tempi, essa finì
i suoi giorni probabilmente nell'anno
presente; e Prospero Tirone <span class="fnote">[Tiro Prosper., in Chronic.]</span> mette
la sua morte prima di aver veduto il
figliuolo ristabilito sul trono, avendo
voluto Iddio punita anche in vita con
tante peripezie l'empietà di questa imperadrice
ariana, dopo la persecuzione
da lei fatta alla Chiesa cattolica. Un colpo
ancora della mano di Dio fu creduto
che Massimo staccasse da sè la possente
sua flotta, condotta dal suddetto Andragazio,
la quale avrebbe potuto recargli
aiuto, o almeno servirgli di scampo, occorrendo
il bisogno di fuggire. Dopo
Zosimo <span class="fnote">[Zosim., lib. 4, c. 46.]</span>, scrive Orosio <span class="fnote">[Orosius, lib. 7, cap. 35.]</span>, che non
sapendosi qual via volesse tener Teodosio,
e parendo più probabile quella del
mare, da che egli faceva il suo armamento
in Tessalonica, <i>Andragazio</i> fu spedito
a custodire il mare, per dove egli
poteva passare, con disegno fors'anche
di sorprenderlo, prima che si movesse.
Ora l'imperador Teodosio, dacchè ebbe
messa in marcia l'armata sua, divisa in
tre corpi, per dar più terrore al nemico,
con somma diligenza continuò il cammino,
sperando di arrivare all'improvviso
addosso alle genti di Massimo,
giacchè si sapeva aver egli inoltrato un
grosso distaccamento sino al fiume Savo
ed alla città di Siscia <span class="fnote">[Pacatus, in Panegyr.]</span>. Inaspettatamente
arrivò colà l'esercito Teodosiano, e
benchè si trovasse stanca la cavalleria
pel lungo viaggio, pure diede di sproni
e passò co' cavalli a nuoto il fiume. Il
giugnere su la opposta riva, e lo sbaragliare
il nemico, lo stesso fu. Moltissimi
di essi perirono svenati, altri nel fiume
trovarono la lor morte.
</p>

<p>
<span class="pagenum"><a id="Page_278"></a>[278]</span>
Un'altra armata di Massimo s'era
postata a Petovione sopra il fiume Dravo
sotto il comando di <i>Marcellino</i> di lui
fratello. Non tardò Teodosio a portarsi
colà, e a dar la seconda battaglia, la
quale fu qualche tempo dubbiosa, ma in
fine terminata presto colla rotta e strage
di quei di Massimo. Una parte nondimeno
de' vinti, calate le bandiere, messasi
ginocchioni, dimandò quartiere. Teodosio
non solamente loro perdonò, ma
gli aggregò tutti al vittorioso esercito
suo, il quale continuato il viaggio arrivò
ad Emona, città dianzi occupata dopo
un lungo assedio da Massimo. O sia che
ivi il tiranno non avesse lasciata guarnigione
bastante a difenderla, o che si
unisse coi cittadini, racconta Pacato,
che tutti quegli abitanti con incredibil
festa spalancate le porte, andarono magnificamente
ad incontrar Teodosio e a
dargli le chiavi della città. Fra gli altri
vantaggi che il corso di queste vittorie
recò a Teodosio, due furono i principali,
cioè l'uno di poter passare le aspre Alpi
Giulie, senza trovar opposizione; l'altro,
che scarseggiando egli, anzi mancando
di vettovaglia per sostener la sua
armata, vennero alle mani sue varii
magazzini preparati dal nemico per
uso proprio, permettendo Iddio che in
pro di Teodosio tornasse ciò che servir
dovea contro di lui. Intanto Massimo
pieno di confusione, e come impazzito
al mirar così brutti principii, non sapea
qual consiglio prendere; e perchè la
vergogna il riteneva dal fuggire, andò a
chiudersi da sè stesso in Aquileia, come
s'egli avesse pensato non già a difendere
la propria vita, ma a prepararsi al
gastigo de' gravi suoi peccati, coll'imprigionarsi
in quella città <span class="fnote">[Orosius, lib. 7, cap. 45.]</span>. Con delle
marcie sforzate, e con parte della sua
armata arrivò improvvisamente alle mura
di quella città Teodosio, e ne formò
l'assedio, ma assedio di corta durata <span class="fnote">[Pacatus, in Panegyr.]</span>.
Imperocchè o sia, come lasciò scritto
<span class="pagenum"><a id="Page_279"></a>[279]</span>
Zosimo <span class="fnote">[Zosim., lib. 4, cap. 46.]</span>, che con pochi combattenti
si fosse ivi ristretto Massimo (il che non
par molto credibile), o che con qualche
vigoroso assalto, o altro mezzo umano
superasse quelle mura: fuor di dubbio
è che da lì a non molto vi entrò l'armata
di Teodosio, e furono messe le
mani addosso al tiranno <span class="fnote">[Philost., l. 20, cap. 8. Prosper, in Chronico.
Marcellin. Comes, in Chronico.]</span>. Spogliato
Massimo di tutti gli ornamenti imperiali,
tratto fu colle mani legate davanti a
Teodosio, che il rimproverò forte per la
sua tirannia, e principalmente per la
voce da lui sparsa di aver usurpato l'imperio
con intelligenza e consentimento
del medesimo Teodosio: il che Massimo
confessò di aver finto, per tirar le milizie
nel suo partito. Desideravano, anzi
si aspettavano tutti che Teodosio pria di
farlo morire, il suggettasse ai più orridi
tormenti; ma egli altra pena non gli
decretò, se non il taglio della testa: la
qual sentenza ebbe l'esecuzione tre miglia
fuori d'Aquileia, nel dì 28 di luglio
dell'anno presente, come vuole Idazio <span class="fnote">[Idacius, in Fastis.]</span>,
o piuttosto, secondo Socrate <span class="fnote">[Socrat., l. 5, cap. 14.]</span>, nel dì
27 agosto.
</p>

<p>
Alla morte del tiranno tenne dietro
immediatamente il ritorno di tutte le
città dell'Italia, delle Gallie e dell'altre
usurpate provincie, all'ubbidienza di
Teodosio e di Valentiniano. Restava in
esse Gallie <i>Vittore</i> figliuolo di Massimo
in età fanciullesca, che già dicemmo dichiarato
<i>Augusto</i> dal padre <span class="fnote">[Victor, in Epitome. Idac., in Fastis. Zosim.,
lib. 4, cap 47.]</span>. Fu spedito
colà da Teodosio con tutta diligenza
il generale <i>Arbogaste</i>, che lo spogliò del
diadema e della vita. <i>Andragazio</i> generale
di Massimo, che si trovava in questi
tempi colla sua flotta nel mare Jonio, e
che, secondo l'asserzione di Orosio <span class="fnote">[Orosius, lib. 7, cap. 45.]</span>,
sembra aver avuta, probabilmente dall'armata
navale di Teodosio, una rotta,
<span class="pagenum"><a id="Page_280"></a>[280]</span>
udita ch'ebbe la nuova del meritato fine
di Massimo, giacchè non isperava perdono
per esser stato l'uccisor di Graziano, <span class="fnote">[Claud., in Consul. IV Honorii.]</span>
e datosi in preda alla disperazione,
si precipitò in mare, per risparmiare
ad altri la briga di farlo morire. Così
colla morte di costui e dei due suddetti
illegittimi Augusti terminò questa gran
tragedia. Imperciocchè per conto degli
altri tutti, essi trovarono non un rigoroso
giudice, ma un amorevol padre in
Teodosio, con aver egli conceduto il perdono
a tutti, senza volere spargimento di
sangue, e senza permettere prigionie,
esilii e confische, lasciando con ciò un
memorabile esempio di clemenza, dove
altri ne avrebbono lasciato uno di crudeltà
sotto nome di giustizia. E questa
forse fu l'azione la più gloriosa di quante
mai facesse questo insigne imperadore,
e che sarebbe a desiderare impressa nella
mente e nel cuore di tutti i regnanti
cristiani in somiglianti funeste occasioni.
Quel solo che fece Teodosio, fu di
cassare con due editti <span class="fnote">[Gothofred., Chronol. Cod. Theodos.]</span>, l'uno del dì
22 di settembre in Aquileia, e l'altro del
dì 10 di ottobre in Milano, tutti gli atti
di Massimo e le elezioni da lui fatte di ministri
ed uffiziali, riducendo le cose al loro
primiero stato. Ma non lasciò di richiamar
dall'esilio le figlie di Massimo, e fece
anche dar dei danari alla madre tuttavia
vivente del suddetto tiranno. Quello oltre
a ciò che parve più mirabile e degno
d'encomio in questo regnante fu l'onoratezza <span class="fnote">[Ambros., Epist. LXI, Class. I.]</span>,
con cui egli procedette verso
di Valentiniano juniore, da cui narrano
alcuni degli scrittori antichi <span class="fnote">[Zosimus, lib. 4, cap. 47.]</span>, ch'egli
fu accompagnato nelle imprese suddette.
Avrebbe potuto altro principe di coscienza
larga pretender paesi di conquista i
ritolti da lui a Massimo, o almeno appropriarsene
una parte per compenso
delle spese fatte nella guerra. Teodosio,
siccome principe magnanimo, tutto volle
<span class="pagenum"><a id="Page_281"></a>[281]</span>
restituito al cognato Valentiniano, solamente
riserbandosi parte del governo
d'essi stati, finchè Valentiniano si trovasse
in età abile a governar da sè stesso.
Abbiamo poi da Socrate <span class="fnote">[Socrat., l. 5, cap. 13.]</span> e da Sozomeno <span class="fnote">[Sozom., lib. 7, cap. 13.]</span>,
che mentre esso Teodosio
stava occupato nella suddetta guerra
contra di Massimo, si sparse in Costantinopoli
una falsa voce ch'egli era rimasto
sconfitto, e già si trovava vicino
a cader nelle mani del nemico. Gli ariani
allora che covavano in lor cuore non
poca amarezza contra di lui per le chiese
lor tolte e date ai cattolici, attaccarono
il fuoco alla casa di <i>Nettario</i>, vescovo
cattolico di quella città, la qual tutta restò
consumata. Vennero poi nuove felici
di Teodosio e gli eretici malfattori
ebbero ricorso alla clemenza di Arcadio
Augusto, il quale non solamente ad essi
niun nocumento fece, ma impetrò loro
ancora il perdono dal padre. Pare che
l'Augusto Teodosio si fermasse in Milano
per tutto il verno seguente.
</p>
<hr />
</div>

<div class="chapter">
<h2 class="hidden"><a id="CCCLXXXIX"></a>CCCLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCLXXXIX</span>. Indiz. <span class="scp">II</span>.</td>
  </tr>
  <tr>
    <td><span class="smcap">Siricio</span> papa 5.</td>
  </tr>
  <tr>
    <td><span class="smcap">Valentiniano</span> II imperad. 15.</td>
  </tr>
  <tr>
    <td><span class="smcap">Teodosio</span> imperadore 11.</td>
  </tr>
  <tr>
    <td><span class="smcap">Arcadio</span> imperadore 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Timasio</span> e <span class="smcap">Flavio Promoto</span>.
</p>

<p>
Già vedemmo generali dell'armata
di Teodosio <i>Timasio</i> e <i>Promoto</i>; essi, in
ricompensa del loro buono servigio, ottennero
la dignità consolare in questo
anno. Dalle leggi del codice Teodosiano <span class="fnote">[Gothofred., Chron. Cod. Theodos.]</span>
si ricava che <i>Albino</i> esercitò la
prefettura di Roma. Le medesime ancora
ci fan vedere Teodosio e Valentiniano
Augusti per tutto maggio in Milano. Con
una d'esse, data nel dì 23 di gennaio,
Teodosio dichiarò di voler ben accettare
le eredità e i legati a lui lasciati in
testamenti solenni, ma non già se in
<span class="pagenum"><a id="Page_282"></a>[282]</span>
semplici codicilli o in lettere, o in dichiarazioni
di fideicommissarii, volendo
che lasciti tali pervenissero agli eredi.
Questo atto di disinteresse e generosità
del principe, siccome quello che precludeva
l'adito a molti, i quali, come si può
sospettare, cercavano di acquistarsi la
grazia del regnante, procurandogli con
delle falsità la roba altrui, vien sommamente
commendato da Simmaco <span class="fnote">[Symmachus, lib. 2, Epist. XIII.]</span>.
Proibì ancora esso Augusto agli eretici
eunomiani il far testamento, volendo
che i lor beni pervenissero al fisco. Sembra
che o sul fine del precedente anno,
o sul principio di questo un nuovo tentativo
facessero i non mai quieti senatori
romani della fazion gentile presso
l'Augusto Teodosio, per ottener la permissione
che si rimettesse nel senato
l'altare della Vittoria. Verisimilmente
<i>Simmaco</i>, siccome primo fra essi, ne fu
promotore, com'era stato in addietro.
Si sa che questo eloquente personaggio
fece e recitò circa questi tempi un panegirico
in lode di Teodosio <span class="fnote">[Symmachus, ibid. et Epist. XXXI. Prosper.,
lib. 4, cap. 38. Socr., lib. 5, cap. 14.]</span>, dove
destramente ancora lasciò intendere il
desiderio del ristabilimento di quella
superstizione. Ma sant'<i>Ambrosio</i>, a cui
non furono ignote sì fatte mene del paganesimo,
parlò forte a Teodosio di questo
affare, in guisa che il tenne saldo
nella negativa. Anzi, perchè Simmaco
era in norma, come reo di lesa maestà,
per aver fatto nell'anno addietro un
altro ben diverso panegirico in lode di
Massimo tiranno, e vi si aggiunse questa
nuova sua temerità, Teodosio spedì
ordine di spogliarlo d'ogni sua dignità,
e di mandarlo in esilio cento miglia lungi
da Roma. Allora fu che Simmaco, per
timore di peggio, scappò in una chiesa
dei Cristiani. Si adoperarono poi molti
per impetrargli il perdono; e perchè
Teodosio non mai tanto era disposto a
far grazia, che quando pareva più in
collera, non solamente gli perdonò, ma
<span class="pagenum"><a id="Page_283"></a>[283]</span>
l'ebbe anche caro da lì innanzi, e vedremo
in breve che il promosse fino al
consolato: il perchè esso Simmaco in
più lettere esalta così benigno e buon
regnante. Verso il fine di maggio volle
Teodosio passare a Roma, per vedere
quell'inclita città e farsi vedere dal popolo
romano <span class="fnote">[Idacius, in Fastis.]</span>. Seco menò il picciolo
suo figlio <i>Onorio</i> ed insieme con
lui <i>Valentiniano Augusto</i>. L'entrata sua
in Roma fu nel dì 13 di giugno, e seguì
colla magnificenza di un trionfo, ancorchè
i vecchi romani non usassero mai
di trionfare dopo le vittorie riportate
nelle guerre civili. Perchè Rufino <span class="fnote">[Rufin., lib. 11, cap. 17.]</span>
scrive aver egli fatto il suo ingresso in
quella dominante con un illustre trionfo,
senza nominar Valentiniano; e perchè
Pacato <span class="fnote">[Pacatus, in Panegyr.]</span> parla solamente nel suo panegirico
ad esso Teodosio, il padre
Pagi <span class="fnote">[Pagius, Crit. Baron.]</span> pretende che il solo Teodosio
trionfasse, nè in ciò avesse parte alcuna
Valentiniano. Ma il tacere di quegli scrittori
non è già un argomento bastante,
per asserire escluso da quell'onore Valentiniano;
e tanto meno da che abbiano
la chiara testimonianza di Socrate <span class="fnote">[Socrat., lib. 5, cap. 14.]</span> e
Sozomeno <span class="fnote">[Sozom., lib. 7, cap. 14.]</span>, che amendue essi Augusti
trionfarono. Azione troppo sconvenevole
al buon Teodosio sarebbe stata il non
voler compagno in quell'onore l'imperador,
collega ed imperadore, più particolar
signore di Roma che lo stesso Teodosio.
Altrimenti converrebbe credere che non
sussistesse il dirsi da Zosimo, aver Teodosio
restituito Valentiniano in possesso dei
suoi stati: il che niuno negherà; e le leggi
concordemente da essi pubblicate in Roma
stessa assai pruovano che amendue
andavano concordi nell'autorità e nel
dominio. Abbiamo da Idazio che in tal
congiuntura Teodosio rallegrò il popolo
romano con un congiario, cioè con un
<span class="pagenum"><a id="Page_284"></a>[284]</span>
ricco donativo. Ed allora fu che <i>Latino
Pacato Drepanio</i> o sia <i>Drepanio Pacato</i>,
nato nelle Gallie, recitò nel senato quel
suo panegirico in onore di Teodosio,
che è giunto fino ai giorni nostri.
</p>

<p>
A questi tempi attribuisce Prudenzio
nel suo poema <span class="fnote">[Prudentius, in Symmachum.]</span> la conversione di
moltissimi pagani, tanto dell'ordine senatorio
ed equestre, quanto del popolo
romano, alla religion di Cristo. Certo è
che Roma anche prima era piena di cristiani,
e fra essi gran copia si contava di
senatori: ma specialmente la nobiltà continuava
nell'attaccamento all'idolatria.
L'esempio dell'imperator Teodosio, il
suo zelo, le sue esortazioni furono ora
un'efficace predica a quelle reliquie del
gentilesimo per abbracciar la fede di Gesù
Cristo; di maniera che da lì innanzi
si videro molte principali case di Roma
adorare il Crocifisso, abbandonati i templi
degl'idoli, e frequentate le chiese dei
Cristiani, con gloria immortale di Teodosio;
il che si ricava ancora da san Girolamo <span class="fnote">[Hieron., Epist. V, et in Juvinianum.]</span>,
autore di questi tempi, che
descrive come affatto abbattuto il paganesimo
in Roma, ancorchè non lasciassero
molti di persistere ostinatamente
nell'antica superstizione. Attese ancora
lo zelante Augusto a purgare quella gran
città da varii disordini ed abusi. Uno particolarmente
vien osservato da Socrate <span class="fnote">[Socrates, lib. 5, cap. 18.]</span>
e dall'autore della Miscella <span class="fnote">[Miscell., lib. 8.]</span>. Nel sito
de' pubblici forni e mulini v'era gran
quantità di case, divenute ricettacolo di
ladri e di femmine di mala vita, che attrappolavano
con facilità la gente concorrente
per necessità colà, ritenendo inoltre
come prigioni specialmente i forestieri,
per farli voltar le macine poste sotterra,
senza che se ne accorgesse il pubblico, e
vendendo poi le cattive donne la loro
mercatanzia. Informato di questa infamia
Teodosio, vi provvide in buona forma.
Trovò parimente un detestabil abuso nella
<span class="pagenum"><a id="Page_285"></a>[285]</span>
condanna delle donne convinte di adulterio.
La pena destinata al loro fallo era
quella di far crescere i lor dilitti, perchè
venivano relegate nei pubblici postriboli.
Teodosio fece diroccar quelle case, e
pubblicò altre pene contra delle adultere.
Inoltre per le istanze di <i>papa Siricio</i>, che
aveva scoperto in Roma una gran quantità
di eretici manichei, ordinò che fossero
cacciati tutti costoro fuori della città,
pubblicando gravissime pene contra
di loro. Diminuì parimente il numero
delle ferie, acciocchè il corso della giustizia
non patisse pregiudizio. In somma
gran bene, per quanto potè, fece a quella
città con riportarne la benedizione di
tutti. Verso il principio poi di settembre
si rimise in viaggio per tornarsene a Milano.
Le leggi del codice Teodosiano <span class="fnote">[Gothofred., Chron. Cod. Theod.]</span>
cel fanno vedere nel dì 3 di esso mese
in Valenza (nome scorretto), poscia nel
foro di Flaminio, città una volta confinante
a Foligno, e sul fine di novembre
in Milano, dove soggiornò dipoi nel verno
seguente, ed ordinò che i vescovi e chierici
eretici fossero cacciati dalle città e dai
borghi. Ricavasi da Gregorio Turonese <span class="fnote">[Gregor. Turonensis, l. 2, c. 9.]</span>
che circa questi tempi i popoli
franchi avevano fatta qualche irruzion
nelle Gallie. Probabilmente per cagion
de' loro movimenti o passati o temuti,
giudicò Teodosio necessaria in quelle
parti la persona di Valentiniano Augusto.
Ha perciò creduto taluno che questo principe
passasse colà negli ultimi mesi dell'anno
presente; ma di ciò possiam dubitare;
anzi neppur sappiamo s'egli vi
andasse nell'anno seguente. Generale
dell'armi era in que' tempi nelle Gallie
<i>Arbogaste</i>. Socrate <span class="fnote">[Socr., l. 5, c. 18. Miscella, I, 13.]</span> scrive che Teodosio
partendosi da Roma, ivi lasciò Valentiniano.
Circa questi tempi racconta
san Prospero <span class="fnote">[Prosper, in Chron.]</span> che i Longobardi, i quali
cominciavano ad acquistarsi nome presso
i Romani, essendo mancati di vita i
<span class="pagenum"><a id="Page_286"></a>[286]</span>
loro duci, crearono il primo re della
lor nazione, cioè Agelmondo figliuolo
d'Ajone.
</p>
<hr />
</div>

<div class="chapter">
<h2 class="hidden"><a id="CCCXC"></a>CCCXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCXC</span>. Indizione <span class="scp">III</span>.</td>
  </tr>
  <tr>
    <td><span class="smcap">Siricio</span> papa 6.</td>
  </tr>
  <tr>
    <td><span class="smcap">Valentiniano</span> II imper. 16.</td>
  </tr>
  <tr>
    <td><span class="smcap">Teodosio</span> imperadore 12.</td>
  </tr>
  <tr>
    <td><span class="smcap">Arcadio</span> imperadore 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Valentiniano Augusto</span> per la
quarta volta, e <span class="smcap">Neoterio</span>.
</p>

<p>
Continuò ancora per l'anno presente
<i>Albino</i> ad essere prefetto di Roma, ciò
apparendo dalle leggi del Codice Teodosiano <span class="fnote">[Gothofred., Chronol. Cod. Theodos.]</span>
promulgate da Valentiniano
Augusto. Dove dimorasse questo principe,
e cosa egli operasse non ce ne dà lume
alcuno la storia antica. Noi veggiamo
che Teodosio Augusto governava in
questi tempi come dispoticamente l'Italia,
pubblicando nondimeno le leggi a
nome ancora di esso Valentiniano. Consta
poi dalle suddette leggi che Teodosio si
fermò in Milano sino al principio di luglio.
Il troviamo poi in Verona sul fine di agosto
e sul principio di settembre, e di nuovo
in Milano nel dì 26 di novembre, con
aver passato anche il verno susseguente
in essa città. Con una delle sue leggi si
studiò egli di estirpare da Roma la infamia
di quel peccato di carnalità che è
contrario all'ordine della natura, imponendo
la pena di essere bruciato vivo a
chi ne fosse convinto. Con un'altra <span class="fnote">[L. 1 de Monach. Cod. Theodos.]</span>
data in Verona ordinò che i monaci dovessero
starsene ritirati nelle solitudini,
e non più capitar nelle città, acciocchè
eseguissero in tal maniera la lor professione,
che è di vivere fuori del secolo e
nel silenzio. Furono i giudici che lo indussero
a far questa legge, perchè quei
buoni servi del Signore venivano nelle
città per intercedere il perdono ai condannati
alle pene, ed impedivano l'esercizio
della giustizia sì necessaria al buon
<span class="pagenum"><a id="Page_287"></a>[287]</span>
governo, con esser giunto l'uso della
lor compassione ed intercessione ad alcuni
disordini ed abusi, con levare per
forza essi condannati dalle mani de' giustizieri.
Ma Teodosio, conosciuto poi meglio
il soverchio rigore di questo editto,
nell'anno 392 lo ritrattò, concedendo
ad essi monaci la libertà di entrar nelle
città, allorchè intervenissero motivi di
necessità, o di carità del prossimo. Pubblicò
egli ancora un editto nel dì 21 di
giugno intorno alle diaconesse; ordinando
che non venissero ammesse a quel
grado, se non quelle che fossero giunte
all'età di sessant'anni. Avendo esse dei
figliuoli, non potevano lasciare i lor beni
nè alle chiese, nè agli ecclesiastici nè ai
poveri. Ancor questa legge fu poscia rivocata
da lui.
</p>

<p>
Un funesto avvenimento dell'anno
presente diede molto da discorrere e sarà
sempre memorabile ne' secoli avvenire.
Trovavasi in Tessalonica <i>Boterico</i> comandante
dell'armi di Teodosio nell'Illirico <span class="fnote">[Sozom., l. 5, c. 17. Theodor., l. 5, c. 17.
Rufinus, l. 2, c. 18.]</span>.
Perchè egli fece mettere in prigione
un pubblico auriga ossia cocchiere,
reo d'enorme delitto, il popolo di quella
città, nel dì che si facea nel circo una
solenne corsa di cavalli, dimandò con
istanza la liberazione di costui, e, non
avendola potuta ottenere, sì furiosamente
si sollevò, che a colpi di pietre uccise
quel primario uffiziale: e Teodoreto aggiunge
che più d'uno de' cesarei ministri
vi perì. Giunta a Milano la nuova di tal
misfatto, Teodosio altamente sdegnato
ne determinò un esemplare gastigo. Teneva
allora un concilio numeroso di vescovi
sant'<i>Ambrosio</i> in essa città di Milano
contro gli errori dell'eresiarca Gioviniano,
e per altri bisogni della Chiesa.
Si mossero quei santi vescovi, e più degli
altri Ambrosio, per placar l'ira del
principe, il quale vinto dalle loro ragioni
e preghiere si piegò alla misericordia <span class="fnote">[Paulin., Vit. Sancti Ambros.]</span>.
Ma lasciatosi poi svolgere dagli uffiziali
<span class="pagenum"><a id="Page_288"></a>[288]</span>
della corte, e massimamente da <i>Rufino</i>
suo maggiordomo, mandò segretamente
l'ordine del gastigo, senza che sant'Ambrosio
lo penetrasse. Non s'accordano
gli scrittori in raccontar quella tragica
scena. Rufino pretende che raunato il popolo
nel circo, i soldati ne fecero un fiero
scempio. Paolino, nella vita di sant'Ambrosio,
scrive che per tre ore si fece strage
degli abitanti di quella città. Teodoreto
e Sozomeno con poco divario ne parlano.
Chi fa giungere il numero dei morti
a sette mila persone <span class="fnote">[Miscell., l. 13.]</span>. Teofane <span class="fnote">[Theoph. 2 in Chronogr.]</span> e Zonara <span class="fnote">[Zonar., in Annal.]</span>,
aprendo troppo la bocca, dicono
quindici mila. Quel che è certo, fece orrore
ad ognuno un castigo sì indiscreto,
sì ingiusto, perchè vi perì gran quantità
di passeggieri e forestieri e d'altre persone
innocenti. Allorchè si seppe in Milano
questa orrida ed inaudita carneficina
ed inumanità, sant'Ambrosio e i vescovi
adunati nel concilio la riguardarono
con gemiti e sospiri come un delitto
enormissimo. Ritiratosi in villa il santo
arcivescovo, allorchè Teodosio tornò
da non so qual viaggio, gli scrisse una
lettera <span class="fnote">[Ambros., ep. LXI, Class. I.]</span> piena di modestia e d'amore,
ma insieme con forza ed autorità, rappresentandogli
il commesso gravissimo
eccesso, esortandolo a farne pubblica
penitenza coll'esempio di Davide, e protestando
che senza di questa esso Ambrosio
non offerirebbe il divino sacrifizio,
se Teodosio avesse intenzione di assistervi.
Non dovette far breccia questa
lettera nel cuore del per altro piissimo
Augusto, scrivendo Paolino <span class="fnote">[Paul., Vit. Sancti Ambros.]</span> e Teodoreto <span class="fnote">[Theod., lib. 5, cap. 17.]</span>,
che arrivato esso imperadore
a Milano, e volendo, secondo il suo solito,
andare alla chiesa, trovò sant'Ambrosio
sul limitar della porta, che con ecclesiastica
libertà gli ricordò il grave suo
reato, e il pubblico scandalo dato con
tanta crudeltà al popolo cristiano, e che
<span class="pagenum"><a id="Page_289"></a>[289]</span>
così macchiato del sangue di tanti innocenti,
non gli era lecito di entrare nel
tempio di Dio. E perchè Teodosio rispose
che anche Davidde avea peccato, prese
la parola Ambrosio con dire: <i>Giacchè,
signore, avete imitato Davidde peccante,
imitatelo anche penitente.</i> Tale impressione
fecero queste parole nel cuor di Teodosio,
che si arrendè, accettò la pubblica
penitenza, come era allora in uso nella
Chiesa di Dio; pubblicamente pianse
il suo peccato, pregando il popolo per
lui; e finalmente riconciliato con Dio,
ed assoluto dalla scomunica, fu ammesso
ai divini uffizii <span class="fnote">[Rufin., l. 3, c. 18. Sozomenus, l. 7, c. 25.
Augustinus, de Civit. Dei, lib. 5, cap. 26.]</span>. A questo fatto aggiugne
Teodoreto altre particolarità, che non
c'è obbligo di crederle, perchè non s'accordano
col racconto d'altri. Quel ch'è
fuor di dubbio, non si può abbastanza
ammirar la generosa libertà del santo arcivescovo
nell'opporsi al delinquente imperadore,
e l'eroica umiliazione dell'imperadore
stesso. Gloriosa fu la prima,
più gloriosa anche l'altra, di maniera che
sant'Agostino <span class="fnote">[August., ibidem.]</span>, Paolino <span class="fnote">[Paulin., Vit. Sancti Ambros.]</span>, Rufino <span class="fnote">[Rufinus, lib. 3, cap. 18.]</span>,
Sozomeno <span class="fnote">[Sozom., lib. 7, cap. 25.]</span>, Teodoreto <span class="fnote">[Theod., lib. 5, cap. 17.]</span>, Facondo
Ermianense <span class="fnote">[Facundus, lib. 12, cap. 5.]</span>, Incmaro ed altri antichi
e moderni scrittori, non si saziano di
esaltare perciò l'incomparabile pietà di
questi due illustri personaggi, e di proporre
per esempio ai regnanti cristiani
e ai sacri pastori la magnifica azione
dell'uno e dell'altro.
</p>

<p>
Eppure s'è trovato a dì nostri un
Crouzas protestante, il quale nella novella
sua logica, gran rumore ha fatto
contro l'arditezza, anzi contro la temerità
di questo santo arcivescovo, per aver
egli osato impedire l'ingresso nel sacro
tempio al maggior di tutti i monarchi.
Dovea certo delirare costui, allorchè fece
una sì indecente scappata contra di uno
<span class="pagenum"><a id="Page_290"></a>[290]</span>
dei più insigni vescovi della Chiesa di
Dio, e trovò sconvenevole ciò che ogni
altra persona, provveduta di senno e conoscente
della forza della religion cristiana,
giudicò allora e sempre giudicherà
sommamente lodevole. Lasciano forse i
re e monarchi d'essere degni e bisognosi
di correzione, e di cader anche nelle
scomuniche, allorchè prorompono in
enormi misfatti, con iscandalo universale
dei loro sudditi? Quel solo che debbono
in casi tali attendere i ministri di Dio, si
è di ben consigliarsi colla prudenza, per
non contravvenire ai suoi dettami, cioè,
come lo stesso sant'Ambrosio osservò <span class="fnote">[Ambros., in Psalm. 37.]</span>,
di non far temerariamente degli affronti
ai principi per delitti lievi o meritevoli
di compatimento; ma per i grandi peccati
un vescovo può e dee, come ambasciatore
di Dio coll'esempio di Natan e
d'altri santi uomini, avvertirli de' loro
eccessi, e ricordar loro l'obbligo di farne
penitenza. Ed appunto in que' tempi
la penitenza pubblica fra i Cristiani era
in gran vigore. Similmente ha il prudente
prelato da riflettere, se principi tali sieno
o no capaci di correzione, affinchè essa
correzione, in vece di guarirli, non li
renda peggiori, ed essi non aggiungano
qualche nuovo grave delitto ai precedenti;
poichè in tal caso altro non occorre che
pregar Dio che gli emendi e conduca al
pentimento. Ora se l'enorme fallo dell'Augusto
Teodosio meritasse correzione
dal prelato, a cui come cristiano era
soggetto anche quel principe coronato,
ognun sel vede. E per isperarne buon
frutto, non mancarono punto i lumi della
prudenza. Nulla dico del gran credito, in
cui era anche presso di Teodosio sant'Ambrosio
per la nobiltà de' suoi natali, per
l'eminente sacro suo grado, e più per la
straordinaria sua virtù e pietà. Basta solamente
riflettere che sant'Ambrosio assai
conosceva qual buon fondo di massime
cristiane, di clemenza e di timor di
Dio si trovasse nel cuor di Teodosio, e
<span class="pagenum"><a id="Page_291"></a>[291]</span>
che per conseguente non s'aveano da temere
stravaganze da sì saggio e sì ben
costumato principe, ma bensì da sperar
quella emendazione e penitenza ch'egli
in fatti gloriosamente accettò e fece. Abbiamo
dallo stesso arcivescovo <span class="fnote">[Ambros., Orat. de obitu Theodosii.]</span> che da
lì innanzi non passò giorno, in cui il piissimo
Teodosio non si ricordasse e dolesse
del gravissimo errore da lui commesso
nella strage suddetta del popolo di
Tessalonica: tanta era la di lui conoscenza
dei doveri del principe, e principe cristiano <span class="fnote">[Theodor., l. 5, c. 17.]</span>.
Formò ancora una legge che
le sentenze di morte non si dovessero
eseguire se non trenta giorni dopo la lor
pubblicazione. È stato creduto che di lui
non di Graziano Augusto sia una simil
legge da noi rammentata all'anno 382,
ma il padre Pagi lo nega. Però da sregolata
testa viene la trabocchevol censura
fatta da Crouzas contra di una
delle più gloriose azioni di sant'Ambrosio:
azione per cui gli si professò sempre
obbligato, finchè visse Teodosio, ed accrebbe
verso di lui il suo amore. Finiamo
l'anno presente con dire che per attestato
di Marcellino conte <span class="fnote">[Marcellinus Comes, in Chron.]</span> un obelisco
magnifico fu alzato nel circo di Costantinopoli <span class="fnote">[Du-Cange, Hist. Byzant.]</span>
siccome ancora una colonna
davanti al tempio di santa Sofia,
su cui fu posta la statua di Teodosio tutta
di argento, pesante settemila e quattrocento
libbre. Questa poi, secondo Zonara <span class="fnote">[Zonar., in Annal.]</span>,
fu levata di là da Giustiniano
nell'anno diecisettesimo del suo regno,
non per mal animo verso Teodosio, ma
per amore a quel metallo. Aggiunge lo
stesso Marcellino conte che fra <i>Arcadio
Augusto</i> e <i>Galla</i> imperadrice sua matrigna
insorsero in quest'anno dei dissapori,
per i quali essa uscì, oppur fu cacciata
di palazzo. Il natural buono e pacifico
di Arcadio non lascia credere molto
verisimilmente un tal fatto.
</p>
<hr />
</div>

<div class="chapter">
<p>
<span class="pagenum"><a id="Page_292"></a>[292]</span>
</p>

<h2 class="hidden"><a id="CCCXCI"></a>CCCXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCXCI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Siricio</span> papa 7.</td>
  </tr>
  <tr>
    <td><span class="smcap">Valentiniano</span> II imperad. 17.</td>
  </tr>
  <tr>
    <td><span class="smcap">Teodosio</span> imperadore 13.</td>
  </tr>
  <tr>
    <td><span class="smcap">Arcadio</span> imperadore 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Taziano</span> e <span class="smcap">Quinto Aurelio Simmaco</span>.
</p>

<p>
<i>Taziano</i>, e non già <i>Tiziano</i>, fu il
console orientale di quest'anno, Taziano,
dico, il quale nel medesimo tempo esercitava
la carica di prefetto del pretorio
in Oriente. <i>Simmaco</i> quello stesso è di
cui si è parlato più volte di sopra, già
prefetto di Roma, gran promotore del
paganesimo, e celebre fra i letterati per
le sue lettere e per la sua eloquenza
alquanto selvatica. Dalle leggi <span class="fnote">[Gothofred., Chronol. Cod. Theodos.]</span> del
codice Teodosiano risulta che nel febbraio
del presente anno era tuttavia
prefetto di Roma <i>Albino</i>. Trovasi poi
nel dì 14 di luglio ornato di quel titolo
<i>Alipio</i>, il quale in una iscrizione rapportata
dal Grutero <span class="fnote">[Gruter., pag. 286.]</span>, si vede nominato
<i>Faltonio Probo Alipio</i>. Abbiamo leggi date
col nome d'amendue gl'imperadori in
Milano nel mese di marzo, poscia altre
date ne' susseguenti mesi in Concordia,
Vicenza ed Aquileia. Pretende il padre
Pagi <span class="fnote">[Pagius, Crit. Baron.]</span> che la pubblicata in Concordia,
città d'Italia, sia da riferire a Valentiniano
juniore, il quale per conseguente
dovea essere tuttavia in Italia, senza
essere passato nelle Gallie, per osservarsi
la medesima indirizzata a Flaviano
prefetto del pretorio d'Italia e dell'Illirico,
giurisdizione d'esso Valentiniano.
Noi potremmo tenere per certa cotal
opinione, se fosse indubitato che Teodosio
non si mischiasse per questi tempi
nel governo ancora dell'Italia; del che
pure ci dà indizio la sua lunga permanenza
in Milano. Noi, per altro, niuna
notizia abbiamo delle particolari azioni
di Valentiniano spettanti a questo anno,
<span class="pagenum"><a id="Page_293"></a>[293]</span>
se non che le leggi suddette paiono indicare
ch'egli stette in Italia finchè vi
dimorò Teodosio, giacchè abbiamo la
suddetta legge data in Aquileja nel dì 14
di luglio, che deve appartenere a lui,
poichè un'altra data in Costantinopoli
nel dì 18 d'esso mese (la quale si dee
riferire a Teodosio) ci fa veder questo
Augusto già uscito d'Italia, e pervenuto
colà. Ma o la data d'essa ultima legge
è fallata, o pur fallò Socrate in iscrivendo <span class="fnote">[Socrates, lib. 5, cap. 18.]</span>
che Teodosio entrò col figlio suo
Onorio in Costantinopoli solamente nel
dì 10 di novembre dell'anno presente.
Racconta Zosimo <span class="fnote">[Zosimus, lib. 4, cap. 48.]</span>, essersi esso Teodosio
nel suo ritorno fermato in Tessalonica,
capitale della Tessalia e d'altre
provincie, perchè trovò quelle contrade
maltrattate dai Barbari sbandati nelle
precedenti guerre, i quali, ricovrandosi
ne' boschi e nelle paludi, e prevalendosi
della lontananza di Teodosio, commettevano
continuamente saccheggi ed assassinii.
Andò arditamente in persona
(se pur è credibile) lo stesso Augusto
a spiare dove era il ricovero di quei
masnadieri; e, trovatolo, mosse a quella
volta i soldati, per man de' quali si fece
un gran macello di que' ribaldi. Generale
di tale spedizione fu specialmente
<i>Promoto</i>, che in questa medesima occasione
lasciò la vita in un'imboscata a
lui tesa dai Barbari. Pretende Zosimo
che <i>Rufino</i> mastro degli uffizii, ossia maggiordomo
di Teodosio, già molto potente
nella corte, per particolari suoi disgusti
il facesse ammazzare, tenendo segreta
intelligenza co' Barbari. Ma parlando
Claudiano di questa morte ne' suoi poemi
contro di Rufino, senza attribuirgli
un sì fatto tradimento, si può dubitare
dell'asserzion di Zosimo. Secondo il
medesimo Claudiano <span class="fnote">[Claud., Panegyr. Stilic., et in Rufin., lib. 1.]</span>, Stilicone vendicò
poi la morte di Promoto suo amico
con perseguitare i Bastarni uccisori del
<span class="pagenum"><a id="Page_294"></a>[294]</span>
medesimo, e ridurli insieme coi Goti,
Unni ed altri Barbari che infestavano la
Tracia, in una stretta valle, dove tutti
gli avrebbe potuti tagliare a pezzi, se il
traditor Rufino non avesse condotto
Teodosio a far pace con essi.
</p>

<p>
L'anno fu questo in cui principalmente
i due cattolici Augusti, fecero risplendere
il loro zelo in favore della
religion cristiana e della vera Chiesa di
Dio. Abbiamo tre loro editti <span class="fnote">[Gothofred., Chronol. Cod. Theodos.]</span>, pubblicati
contro degli eretici ed apostati; e
similmente due altri contra degli ostinati
pagani, vietando loro, sotto varie pene,
ogni culto degl'idoli, ogni sagrifizio,
e l'entrar negli antichi templi del gentilesimo,
per adorarvi i falsi dii. Ma particolarmente
stese Teodosio questi divieti
e pene all'Egitto, per le istanze di <i>Teofilo</i>
zelantissimo vescovo di Alessandria. Marcellino
conte <span class="fnote">[Marcell. Comes, in Chron.]</span>, all'anno 389 scrive
che il gran tempio di Serapide, anticamente
eretto in quella città, fu allora
abbattuto, e l'opinione di lui fu seguitata
dal cardinal Baronio, dal Petavio e
dal Tillemont. Ma il Gotofredo e il padre
Pagi (forse con più ragione) ne riferiscono
la demolizione all'anno presente,
in vigor delle suddette leggi. Ammiano
Marcellino <span class="fnote">[Ammian., Marcell., l. 22.]</span> parla di quel tempio, come
di una maraviglia del mondo, ed
alcuni pretesero <span class="fnote">[Theod., lib. 5, cap. 22.]</span> che fosse il più grande
e bello che esistesse sopra la terra.
Una particolar descrizione ce ne lasciò
Rufino storico di questi tempi, tale rappresentandone
la magnificenza e ricchezza,
che sembra ben fondato il giudizio
di chi ne fece il grande elogio. Incredibil
era il concorso dei divoti pagani a
questo santuario della loro superstizione,
e di qui ancora veniva grande utilità e
vantaggio alla stessa città di Alessandria.
Socrate <span class="fnote">[Socrates, l. 5, cap. 16.]</span>, Sozomeno <span class="fnote">[Sozom., lib. 7, cap. 15.]</span>, Rufino <span class="fnote">[Rufinus, lib. 3.]</span>,
<span class="pagenum"><a id="Page_295"></a>[295]</span>
Teodoreto <span class="fnote">[Theod., lib. 5, cap. 22.]</span> ed altri, raccontano a
lungo l'occasione, in cui quel nido famoso
del gentilesimo fu diroccato. Me
ne sbrigherò io in poche parole. Avendo
il buon vescovo Teofilo ottenuto da Teodosio
un cadente tempio di Bacco per
farne una chiesa, vi scoprì delle grotte
piene di ridicolose ed infami superstizioni
dei gentili, che fors'anche servivano
all'impudicizia e alle ladrerie dei sacerdoti
pagani. Perchè fece condurre per
la città queste obbrobriose reliquie, i pagani,
massimamente filosofi, scoppiarono
in una sollevazione contro dei cristiani;
ne ferirono e ne uccisero molti;
e dipoi si afforzarono nel tempio, poco
fa mentovato, di Serapide, da cui sboccando
di tanto in tanto, recavano gravi
danni al popolo cristiano. Informato di
questa turbolenza Teodosio, siccome principe
clemente, non volle già gastigar le
persone secondo il loro demerito, ma
solamente che fossero loro tolti tutti i
templi, perchè occasioni più volte ad
essi di sedizioni. Essendo fuggiti i pagani
per paura del gastigo, allora Teofilo fece
demolire quel superbo edifizio. Poscia
tutti i busti di Serapide sparsi per la
città, e l'altre statue degli dii bugiardi,
ed ogni altro tempio de' gentili furono
atterrati; nè solamente in Alessandria,
ma anche in altre città dell'Egitto e dell'Asia,
con trionfar la Croce, ed annientarsi
sempre più l'imperio dell'idolatria
e dei demonii.
</p>
<hr />
</div>

<div class="chapter">
<h2 class="hidden"><a id="CCCXCII"></a>CCCXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCII</span>. Indizione <span class="scp">V</span>.</td>
  </tr>
  <tr>
    <td><span class="smcap">Siricio</span> papa 8.</td>
  </tr>
  <tr>
    <td><span class="smcap">Teodosio</span> imperadore 14.</td>
  </tr>
  <tr>
    <td><span class="smcap">Arcadio</span> imperadore 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arcadio Augusto</span> per la seconda
volta, e <span class="smcap">Rufino</span>.
</p>

<p>
Orientali furono amendue i consoli.
Il secondo, cioè <i>Rufino</i>, è quel mal uomo
che andava crescendo di autorità e potenza
<span class="pagenum"><a id="Page_296"></a>[296]</span>
nella corte di Teodosio Augusto.
Videsi in questo anno una nuova deplorabil
tragedia nella persona di <i>Valentiniano
II Augusto</i>. Era giunto questo principe
all'età di vent'anni, e dopo la partenza
di Teodosio dall'Italia avendo ripigliato
il governo totale dei suoi stati, se
n'era passato nella Gallia per vegliare agli
andamenti de' Barbari e dar buon sesto
a quegli affari. Noi abbiamo le mirabili
qualità e belle doti di questo giovane
principe, a noi descritte con pennello
maestro da sant'Ambrosio <span class="fnote">[Ambros., Oration. de obitu Valentiniani.]</span>, cioè da
quel sacro eloquentissimo pastore, che
amava e teneva lui come in luogo di
figlio, e da lui ancora teneramente era
amato. Dacchè mancò di vita Giustina
sua madre, seguace dell'arianesimo, e
dacchè egli cominciò a conversare col
cattolico imperador Teodosio, si assodò
egli maggiormente nella vera fede e dottrina,
e crebbe sempre più nella divozion
verso Dio, e nella correzione dei
suoi giovanili difetti. Dianzi si dilettava
dei giuochi del circo, e dei combattimenti
delle fiere <span class="fnote">[Philostorg., l. 11, cap. 1.]</span>: rinunziò a tutti questi
spassi. Dava negli occhi di ognuno la
sua amorevolezza, la sua modestia, e la
cura gelosa della purità, tuttochè non
fosse ammogliato; tenendo egli in servitù
il suo corpo e i suoi sensi, più che
non facevano i padroni i loro schiavi.
Non si può dire quanto foss'egli inclinato
alla clemenza, quanto alieno dal
caricar di nuove imposte i suoi popoli,
quanto abborrisse gli accusatori <span class="fnote">[Sozom., l. 7, c. 22.]</span>. Soprattutto
professava amor per la giustizia,
applicato agli affari, e protettor dichiarato
della religion cattolica; e siccome
egli amava grandemente i suoi sudditi,
così dai sudditi suoi era universalmente
amato e riverito <span class="fnote">[Orosius, l. 7, c. 35.]</span>. Mentr'egli dunque
dimorava nelle Gallie in Vienna del
Delfinato, lungi dai consigli di sant'Ambrosio,
s'avvisarono i senatori romani
<span class="pagenum"><a id="Page_297"></a>[297]</span>
della fazion pagana, che questo fosse il
tempo propizio per rinnovar le batterie
affin di ottener il ristabilimento del sacrilegio
altare della Vittoria, ma ritrovarono
un principe, a cui premeva più
di piacere a Dio che agli uomini, e ne
riportarono la negativa. Per attestato di
sant'Ambrosio <span class="fnote">[Ambr., Epist. LXII, Class. I.]</span>, poco tempo prima
della sua morte accadde questo illustre
segnale del suo attaccamento alla religione
di Cristo. Insorsero intanto rumori
di guerra dalla parte dei Barbari, che
essendo alle mani fra loro, minacciavano
anche l'Alpi, per le quali è divisa l'Italia
dall'Illirico. Mosso da questi sospetti
sant'Ambrosio <span class="fnote">[Ambr., in Oration. de obitu Valentiniani.]</span> avea risoluto di passar
nelle Gallie, per trattarne con Valentiniano;
ma inteso poi che lo stesso Augusto
pensava di passar egli in Italia,
non si mosse. Allorchè Valentiniano
seppe avere il santo arcivescovo mutata
risoluzione, gli spedì uno dei suoi uffiziali,
di quei che erano chiamati silenziarii,
per pregarlo di non omettere diligenza
per venirlo a trovare, stante il suo
desiderio di ricevere dalle mani di lui il
sacro battesimo (perchè non era se non
catecumeno), sì grande era l'amore e
la stima sua verso quell'insigne prelato.
Dopo avere scritto e spedito a sant'Ambrosio,
tale era la di lui impazienza di
vederlo, che due dì dopo dimandava se
era ancor giunto. E ciò avvenne nell'ultimo
giorno di sua vita, come s'egli avesse
un chiaro presentimento della
disavventura che gli accadde.
</p>

<p>
Conviene ora avvertire che dappoichè
l'Augusto Valentiniano fu ito nelle
Gallie, per far ivi da padrone, ritrovò un
uffiziale che si mise a fare il padrone
sopra di lui. Questi era <i>Arbogaste</i>, conte,
generale dell'armi in quelle provincie,
lo stesso che avea tolto di vita Vittore
figlio di Massimo tiranno, e rimesse le
Gallie alla ubbidienza d'esso Valentiniano.
Costui non si sa bene, se fosse di
nazione Franco od Alamanno, nè se nato
<span class="pagenum"><a id="Page_298"></a>[298]</span>
nelle Gallie, concordando nondimeno i
più <span class="fnote">[Zosim., lib. 4, cap. 53. Philostorg. Claud.
et alii.]</span> in riguardarlo di nascita, o almen
di origine, Barbaro, e in dire che gran
credito si era acquistato colla sua bravura
e perizia nell'arte militare, ed anche
nel disinteresse. Più a lui che al
principe si mostravano attaccati ed ubbidienti
i soldati. Suida <span class="fnote">[Suidas verbo <i>Arbogastes</i>.]</span> anch'egli ne
lasciò un elogio tratto da Eunapio e da
Zosimo, autori, che per essere pagani,
volentieri lodarono Arbogaste della loro
setta. Ma Socrate <span class="fnote">[Socrat., l. 5, c. 25.]</span>, Paolo Orosio <span class="fnote">[Orosius, lib. 7, cap. 35.]</span>
e Marcellino conte <span class="fnote">[Marcell. Comes, in Chronic.]</span> cel dipingono
qual era in fatti, cioè uomo ruvido, altero,
barbaro e capace di ogni misfatto.
Tal predominio prese egli nella corte <span class="fnote">[Sozom., l. 7, c. 22.]</span>,
che Valentiniano tardò poco a vedersi
divenuto un imperadore di stucco. Gregorio
Turonense <span class="fnote">[Gregor. Turonensis, lib. 2, cap. 8.]</span> cita qui uno storico
più degno degli altri di fede, perchè probabilmente
vivuto nelle Gallie, e in questi
tempi, appellato <i>Sulpicio Alessandro</i>;
il quale attesta aver Arbogaste tenuto
Valentiniano come prigione in Vienna,
a guisa di un privato; aver date le cariche
militari non ai Romani, ma bensì
ai barbari Franchi, e le civili a persone
unicamente dipendenti da lui; aver egli
ridotta a tal suggezione la corte, che
niuno degli uffiziali osava di far cosa
ordinatagli da Valentiniano in voce o in
iscritto, senza che questa fosse prima
approvata da Arbogaste <span class="fnote">[Zosim., lib. 4, cap. 53.]</span>. Ora trovandosi
l'infelice giovane Augusto in sì
duro crogiuolo, altamente se ne lagnava
e andava scrivendo lettere a Teodosio
Augusto, con avvisarlo degli strapazzi a
lui fatti, e con iscongiurarlo di venire
in diligenza a liberarlo: se no, ch'egli
verrebbe a trovarlo. Una di queste lettere
spedita senza precauzione dovette
<span class="pagenum"><a id="Page_299"></a>[299]</span>
essere intercetta da Arbogaste, e scoprirgli
il cuore e i desiderii del principe.
Penetrato dipoi ch'egli meditava di far
il viaggio d'Italia, allora fu che per paura
di vedersi più efficacemente accusato
presso di Teodosio, concepì il nero disegno
di torgli la vita. Certamente santo
Ambrosio accenna che il disegno di
Valentiniano di venire in Italia cagion
fu della sua rovina. Zosimo <span class="fnote">[Zosim., lib. 4, c. 53.]</span> e Filostorgio <span class="fnote">[Philostorg., lib. 11, cap. 1.]</span>
due altre particolarità aggiungono,
che si dovettero spacciare dipoi,
senza saper noi se vere o false. Cioè che
un dì Valentiniano, non potendo più
sofferire la schiavitù in cui si trovava,
assiso sul trono fece chiamare Arbogaste,
e guatatolo con torva occhiata gli presentò
una polizza, portante che il privava
della carica di generale. Gli rispose
con fiera altura costui che quella carica
non gliel'aveva egli data, nè togliere
gliela poteva; e stracciata la carta e
gittatala per terra, se ne andò. O allora,
o in altra occasione accadde ancora,
secondo Filostorgio, che Valentiniano
per parole offensive dettegli da Arbogaste,
sì fattamente s'accese di collera, che
volle dar di mano alla spada di una
guardia per ucciderlo. La guardia il trattenne;
e benchè egli dipoi cercasse di
addolcir questo trasporto, con dire che
per l'impazienza di vedersi così maltrattato
e vilipeso, aveva voluto uccidere sè
stesso, pure Arbogaste n'ebbe assai per
conoscere di qual animo fosse il principe
verso di lui.
</p>

<p>
Non fu dunque da lì innanzi un segreto
questa dissensione tra Valentiniano
ed Arbogaste <span class="fnote">[Ambros., Oration. de obitu Valentiniani.]</span>. E perchè questi ne
dava la colpa ad alcune persone innocenti
di corte, quasi che ascendessero il
fuoco, Valentiniano si protestava pronto
di eleggere piuttosto la morte, che a
sofferir di vederle in pericolo per sua
cagione. Nè già mancò chi s'interpose
per riconciliarli insieme, e vi si accomodava
<span class="pagenum"><a id="Page_300"></a>[300]</span>
con sincerità il giovane Augusto.
Anzi fra gli altri motivi di chiamar santo
Ambrosio nelle Gallie, vi era ancor quello
di voler lui per mallevadore della progettata
concordia. E lo stesso santo arcivescovo
acerbamente si afflisse dipoi <span class="fnote">[Paulin., in Vit. s. Ambrosii.]</span>,
per aver tardato ad andare, perchè avendo
anche Arbogaste molta stima di
lui, avrebbe sperato di acconciar quegli
affari, e di risparmiare all'infelice principe
il colpo che l'atterrò, mentre esso
Ambrosio era in cammino. Ma finiamola
con dire che Arbogaste, fors'anche
per aver intesa la venuta di un prelato
di tanto credito, natagli apprensione, che
tal maneggio fosse per suo danno, s'affrettò
a levar la vita a questo amabil
Augusto. Venuto il dì 15 di maggio dell'anno
presente, secondo la chiara testimonianza
di sant'Epifanio <span class="fnote">[Epiphan., de Mensuris, num. 20.]</span>, Zosimo e
Filostorgio dicono che egli, mentre si
divertiva sulla riva del Rodano, fu ucciso
da Arbogaste, o pure dai di lui
sicarii. Ma la corrente degli scrittori,
cioè Orosio, esso Epifanio, Marcellino
conte, Socrate ed altri, scrivono che
egli fu una notte strangolato per ordine
di Arbogaste; e per far poi credere che
egli da sè stesso si fosse per disperazione
levata la vita, la mattina si trovò appeso
il di lui corpo ad un trave. San Prospero,
Rufino e Sozomeno pare che prestassero
fede a questa ingiuriosa voce, la quale è
distrutta dall'autorità di sant'Ambrosio,
con aver egli sostenuto nell'orazion funebre
di esso principe, da lui poscia
recitata in Milano, che, stante la premura
mostrata d'essere battezzato, l'anima
di lui era in salvo. Di questo così esecrando
misfatto niun processo fu fatto
dipoi per la prepotenza di Arbogaste.
Procurò egli bensì, per abbagliar la
gente, di comparir doglioso della sua
morte, di fargli un solenne funerale nel
dì seguente della pentecoste, e di permettere
che il suo corpo fosse trasportato
a Milano. Confessa
<span class="pagenum"><a id="Page_301"></a>[301]</span>
sant'Ambrosio <span class="fnote">[Ambros., Orat. de obitu Valentiniani.]</span> che i gemiti e le lagrime dei popoli
in tal congiuntura furono incessanti, parendo
a cadauno d'aver perduto piuttosto
il lor padre che un imperadore, e che
fino i Barbari, e chi parea dianzi suo
nemico, non poterono risparmiare il
pianto all'udire il miserabil fine di sì
buon principe. <i>Giusta</i> e <i>Grata</i> di lui
sorelle, o sia che accompagnassero il di
lui corpo, o pure che si trovassero in
Milano, non potevano darsi pace per sì
gran perdita; ed, assistendo alla sepoltura,
che dopo due mesi gli fu data in
quella città presso il corpo di Graziano
Augusto, ascoltarono quei motivi di consolazione,
che seppe loro somministrare
nell'orazione funebre il santo arcivescovo
di Milano.
</p>

<p>
Si può credere che dopo l'orrida suddetta
tragedia il perfido generale Arbogaste
avrebbe volentieri occupato il trono
imperiale: ma o perchè non volle con
questo salto dichiararsi colpevole della
morte del suo sovrano, oppure, perchè
essendo di nascita barbaro, giudicò pericoloso
il prendere lo scettro dei Romani <span class="fnote">[Philost., l. 11, c. 2. Orosius, l. 7, c. 35.]</span>:
certo è ch'egli scelse persona che
portasse il nome d'imperadore, e ne lasciasse
a lui tutta l'autorità. Gran confidenza
passava tra lui ed <i>Eugenio</i>, uomo
che di maestro di grammatica e di retorica,
s'era alzato al grado di segretario
o d'archivista nella corte di Valentiniano <span class="fnote">[Socrates, l. 5, cap. 25. Zos., l. 4, c. 54.]</span>.
Se di lui parla Simmaco in due
sue lettere <span class="fnote">[Symmach., l. 2, ep. LX et LXI.]</span>, dove gli dà il titolo di
<i>chiarissimo</i>, potrebbe essere stato anche
più eminente il di lui grado: e Filostorgio <span class="fnote">[Philost., lib. 11, c. 2.]</span>
sembra dire che fu maggiordomo.
Era amicissimo del general <i>Ricomere</i>, ma
più di <i>Arbogaste</i>, e però opinion fu che fra
lui ed esso Arbogaste si formasse il concerto
della morte di Valentiniano, avendogli
l'indegno conte promesso di crearlo
imperadore. Così fu fatto. Arbogaste imboccò
<span class="pagenum"><a id="Page_302"></a>[302]</span>
le milizie, acciocchè il volessero e
dichiarassero Augusto; e però Eugenio
salì sul trono, nè tardarono le provincie
della Gallia a riconoscerlo per loro signore.
Quanto all'Italia abbiam pruove
nell'anno seguente, che anch'essa venne
alla di lui ubbidienza. Ma per conto dell'Africa
e dell'Illirico, non v'ha apparenza
che accettassero la signoria del tiranno,
tuttochè costui avesse in animo,
anzi sperasse gagliardamente l'acquisto
di tutto l'imperio romano <span class="fnote">[Sozom., l. 7, c. 22.]</span>, perchè i
pagani cominciarono ad empiergli la testa
di vane promesse di vincere Teodosio,
tripudiando essi al vedere che Arbogaste,
adoratore anch'egli de' falsi dii, si dava
a conoscere arbitro degli affari sotto il
nuovo tiranno. Portata intanto a Costantinopoli
la nuova dell'assassinio di Valentiniano;
ne provò Teodosio una somma
afflizione ed inquietudine <span class="fnote">[Zosimus, l. 4, cap. 55.]</span>, e <i>Gallia
Augusta</i>, sorella dell'ucciso principe, coi
suoi pianti e lamenti mise sossopra quella
real corte <span class="fnote">[Rufinus, l. 2, cap. 31.]</span>. Andava il saggio principe
ondeggiando fra i pensieri di pace e di
guerra, quando gli arrivò un'ambasceria
spedita da Eugenio per intendere s'egli
il voleva o no per collega nell'imperio.
Il capo di tal deputazione era un Rufino
ateniese, accompagnato da alcuni vescovi
della Gallia, i quali ebbero tanta sfrontatezza
di difendere come innocente Arbogaste
davanti ad esso Augusto. Dopo
la dimora di qualche tempo furono essi
rispediti, non si sa con quale risposta;
ma ben si sa con ricchi regali, e probabilmente
senza quel frutto che desideravano.
Già vedemmo che <i>Rufino</i> fu console
nell'anno presente, e come egli aveva fatto
levar di vita il valoroso generale <i>Promoto</i>.
Vi restava <i>Taziano</i> prefetto del
pretorio d'Oriente, personaggio che gli
faceva ombra, non men che <i>Procolo</i> di
lui figliuolo, prefetto della città di Costantinopoli.
Si accinse Rufino ad atterrarli
amendue, e gli riuscì il disegno. Secondo
<span class="pagenum"><a id="Page_303"></a>[303]</span>
le apparenze fece saltar fuori contra
di loro delle accuse di avanie e rubamenti
da lor tutti ne' loro uffizii.
Fu spogliato Taziano della dignità di
prefetto del pretorio, e in questa ebbe
per successore lo stesso Rufino, cominciandosi
a veder leggi di Teodosio date
sul fine d'agosto, e indirizzate a lui con
questo titolo. Procolo figlio d'esso Taziano
sul principio della tempesta se ne
era fuggito, nè si sapea dove fosse. Lasciossi
infinocchiar cotanto suo padre
dalle promesse di Rufino, che il fece venire;
ma continuò il processo contra di
loro in maniera tale che esso Taziano
fu relegato nel suo paese, e condannato
a morte il figliuolo. La sentenza contra
dell'ultimo fu eseguita nel dì 6 di decembre <span class="fnote">[Chronicon Alexandrinum.]</span>;
perchè Teodosio spedì ben l'ordine
della grazia, ma colui che lo portava,
passando d'intelligenza con Rufino,
andò sì lentamente che non arrivò a tempo
di farla valere. Furono per ordine di Teodosio
cassati molti atti di Taziano e di
Procolo; quantunque Claudiano <span class="fnote">[Claud., in Rufin., lib. 1.]</span> da lì
a qualche anno mettesse fra i reati dell'iniquissimo
Rufino questa persecuzione fatta
a Taziano e a suo figlio, pure assai fondamento
s'ha per credere che i lor vizi fossero
meritevoli delle suddette condanne <span class="fnote">[Rufinus, l. 10, c. 2.]</span>.
Certamente Taziano (checchè in sua
lode ne dica Zosimo storico gentile) gran
persecutor dei Cattolici, era stato sotto
Valente Augusto; e <i>sant'Asterio</i> <span class="fnote">[Asterius, Homil. in fest. Kal.]</span> riguardò
la di lui peripezia per un gastigo di
Dio. In quest'anno il piissimo imperador
Teodosio pubblicò una nuova celebre
costituzione <span class="fnote">[L. 12, de Paganis, Cod. Theod.]</span> contra tutte le superstizioni
del paganesimo, vietando con rigorose
pene ogni culto degl'idoli, ogni
sacrifizio ed ogni impostura dell'aruspicina.
Altre leggi di lui spettanti all'anno
presente abbiamo, o contro gli eretici,
o per sollievo dei popoli, o per tener in
<span class="pagenum"><a id="Page_304"></a>[304]</span>
disciplina i soldati, o per estirpare i ladri,
con altri regolamenti tutti degni di
lode.
</p>
<hr />
</div>

<div class="chapter">
<h2 class="hidden"><a id="CCCXCIII"></a>CCCXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCXCIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Siricio</span> papa 9.</td>
  </tr>
  <tr>
    <td><span class="smcap">Teodosio</span> imperadore 15.</td>
  </tr>
  <tr>
    <td><span class="smcap">Arcadio</span> imperadore 11.</td>
  </tr>
  <tr>
    <td><span class="smcap">Onorio</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Teodosio Augusto</span> per la terza
volta, e <span class="smcap">Abondanzio</span>.
</p>

<p>
Questi furono i consoli dell'Oriente,
perciocchè per conto dell'Occidente
<i>Eugenio</i> tiranno prese il consolato, e ne
abbiamo i riscontri in qualche iscrizione;
una avendone rapportata anch'io <span class="fnote">[Thesaur. novus Inscript., p. 394.]</span>. Solo
procedette console Eugenio, per lasciar
l'altro luogo all'Augusto Teodosio, che
non gli avea per anche dichiarata la guerra.
A chi fosse in quest'anno appoggiata
la prefettura di Roma, a noi resta ignoto.
Sulpicio Alessandro storico, conosciuto
dal solo Gregorio Turonense, e da lui citato <span class="fnote">[Gregor. Turonensis, l. 2, c. 8.]</span>,
racconta che passava qualche nemicizia
fra <i>Arbogaste</i> generale dell'armi
del tiranno Eugenio, e <i>Junnone</i> e <i>Marcomiro</i>
principi della nazion dei Franchi.
Per vindicarsi di loro, Arbogaste passò
colla sua armata a Colonia e poi nel furore
del verno dell'anno presente valicato
il Reno, andò a dare il guasto al
paese d'essi Franchi, nè vi trovò opposizione
alcuna, essendo fuggiti gli abitanti.
Paolino nella vita di sant'Ambrosio <span class="fnote">[Paulin., in Vit. s. Ambrosii.]</span>
scrive aver egli fatta guerra ai Franchi,
benchè fosse anche egli della lor nazione,
e dacchè ebbe sconfitto molti di essi,
aver poi stabilita pace col resto di loro.
Anche il suddetto Sulpicio storico attesta
che Eugenio tiranno con tutte le sue
forze si lasciò vedere sul Reno, per rinnovar
la pace e la lega antica coi re dei
Franchi e degli Alamanni. Aspettavasi
ormai Eugenio la guerra dalla parte di
<span class="pagenum"><a id="Page_305"></a>[305]</span>
Teodosio: e però in quest'anno attese
ad ingrossar la sua armata, non solamente
con truppe romane, ma ancora con
arrolar quanti Franchi ed Alamanni vollero
militar sotto le sue bandiere. <i>Arbogaste</i>
era il general comandante di tutti.
Già l'Italia ubbidiva ad Eugenio, e i pagani,
accortisi del loro vantaggio, al vedere
esso Arbogaste pagano arbitro dell'imperio,
e lo stesso Eugenio poco buon
cristiano, corsero a dimandargli il ristabilimento
dell'altare della Vittoria, e la
restituzione delle rendite tolte ai loro
templi e sacerdoti. Veramente Eugenio,
per attestato di sant'Ambrosio <span class="fnote">[Ambros., Epist. LXI, Class. I.]</span> e di
Paolino <span class="fnote">[Paulin., in Vit. s. Ambrosii.]</span>, diede loro più di una negativa;
tante nondimeno furono le lor batterie,
che infine permise quanto chiedevano
per l'altare della Vittoria; ma per
conto dell'entrate in vece di renderle ai
templi, le dispensò ad Arbogaste, a <i>Flaviano</i>
prefetto del pretorio, e ad altri nobili
romani, ma romani gentili. Venuta
poi la primavera sen venne il tiranno
con tutto il suo sforzo in Italia per osservare
gli andamenti del temuto Teodosio.
Sul principio dell'usurpazione sua
egli avea scritto a sant'Ambrosio per
tirar dalla sua un prelato di tanta conseguenza
e stima. Sant'Ambrosio non
gli diede risposta; solamente poi gli scrisse
per raccomandargli varie persone, e,
udendosi poi imminente la di lui calata
in Italia, si ritirò da Milano a Bologna,
indi a Faenza, e finalmente a Firenze per
non comunicare con chi alla tirannia avea
congiunta la protezione del paganesimo.
Da Firenze poi scrisse a lui una
lettera piena di generosità e prudenza per
giustificar la sua ritirata.
</p>

<p>
Teodosio Augusto in questo mentre
faceva tutte le necessarie disposizioni per
procedere contra del tiranno, senza però
trascurare di far del bene al pubblico.
Le leggi da lui pubblicate in quest'anno <span class="fnote">[Gothofred., in Chronol. Cod. Theodos.]</span>
tutte si veggono date in Costantinopoli.
<span class="pagenum"><a id="Page_306"></a>[306]</span>
Con alcune d'esse promosse la
militar disciplina levando varii abusi, e
soprattutto ordinando che i soldati non
potessero pretendere nè dimandare a chi
gli alloggiava nè legna, nè olio, nè materazzi,
nè di farsi pagare in denaro i naturali
loro dovuti. Allorchè i regnanti del
mondo si preparavano a far guerra, uso
loro ordinariamente è di mettere delle
nuove imposte addosso ai miseri popoli.
L'ottimo imperadore Teodosio, che cercava
nelle imprese la benedizione di Dio,
lungi dal voler imporre nuovi aggravi ai
suoi sudditi in occasion di questo armamento
contra di Eugenio, con sua legge nel
dì 12 di giugno, abolì ancora un aggravio
dianzi imposto dal decaduto Taziano,
e fece restituire tutti que' beni che quell'uffiziale
indebitamente avea confiscato
a varie persone, o esiliate, o fatte morire:
sopra di che il cardinal Baronio lasciò
scritte varie eccellenti riflessioni.
Ma ciò che incomparabilmente diede a
conoscere l'impareggiabil bontà di questo
imperatore, fu la celebre legge <span class="fnote">[L. unica, <i>Si quis Imperatori maledixerit</i>,
Cod. Theodos.]</span> emanata
nel dì 9 d'agosto. In altri tempi sotto
gli Augusti pagani delitto capitale fu
riputato lo sparlare del principe, e il diffamare
il suo nome con parole insolenti
ed oltraggiose. Il buon Teodosio
ordina con quell'editto ai giudici, che
niuno di questi tali mormoratori sia suggetto
alla pena ordinaria portata dalle
leggi, aggiungendo quelle belle parole:
<i>Perchè se la lor maldicenza proviene da
leggerezza indiscreta, noi dobbiamo sprezzarla;
se da cieca pazzia, abbiamo da
averne compassione, e se poi da cattiva
volontà, a noi conviene il perdonar</i>. Pertanto
solamente ordina che sia riferito a
lui quanto ne dicessero le persone per
esaminare se occorresse farne ricerca,
esigendo la prudenza che non si trascurino
certe insolenze che tendessero a sedizioni
e a turbar la quiete dello Stato.
<span class="pagenum"><a id="Page_307"></a>[307]</span>
L'anno fu questo, in cui Teodosio <span class="fnote">[Philost., l. 11, c. 1. Sozomenus, l. 8, c. 24.
Claud. Marcellin. Comes, in Chronico.]</span>
dichiarò <i>Augusto</i> il suo secondogenito
<i>Flavio Onorio</i>, ch'era in età di dieci anni.
Si è disputato fra gli eruditi, se tal
dichiarazione accadesse nel gennaio, oppure
nel novembre dell'anno presente,
nè si è potuto finora adeguatamente decidere
la quistione <span class="fnote">[Chron. Alexandrinum.]</span>. Fu medesimamente
nel presente anno dato compimento
in Costantinopoli ad un'insigne
piazza, che portò in nome di Teodosio:
intorno a che è da vedere quanto lasciò
scritto nella sua Costantinopoli cristiana
il Du-Cange <span class="fnote">[Du-Cange, Hist. Byzant.]</span>. In essa città anche nel
seguente anno fu alzata una statua di
Teodosio a cavallo sopra la colonna di
Tauro istoriata, e tale statua si pretende
che fosse d'argento.
</p>
<hr />
</div>

<div class="chapter">
<h2 class="hidden"><a id="CCCXCIV"></a>CCCXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CCCXCIV</span>. Indiz. <span class="scp">VII</span>.</td>
  </tr>
  <tr>
    <td><span class="smcap">Siricio</span> papa 10.</td>
  </tr>
  <tr>
    <td><span class="smcap">Teodosio</span> imperadore 16.</td>
  </tr>
  <tr>
    <td><span class="smcap">Arcadio</span> imperadore 12.</td>
  </tr>
  <tr>
    <td><span class="smcap">Onorio</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arcadio Augusto</span> per la terza volta,
e <span class="smcap">Flavio Onorio Augusto</span> per la seconda.
</p>

<p>
Non più era un segreto la guerra fra
Teodosio e il tiranno Eugenio, avendo
cadaun dalla sua parte fatto dei mirabili
preparamenti per questa danza. I gentili,
dopo aver trovato così facile alle lor
preghiere l'usurpatore <span class="fnote">[Rufin., lib. 2, cap. 33.]</span>, e cominciato
spezialmente in Roma a far gli empi lor
sagrifizii, quegli erano che più degli altri
l'animavano ai combattimenti, perchè
cercando nelle viscere delle lor vittime, vi
trovavano a misura dei lor desiderii certa
la vittoria di Eugenio. Sopra gli altri
<i>Flaviano</i> prefetto del pretorio (poichè per
conto del prefetto di Roma noi non sappiamo
chi fosse nel presente anno), che
<span class="pagenum"><a id="Page_308"></a>[308]</span>
si attribuiva una gran perizia nel folle
mestier dell'aruspicina <span class="fnote">[Sozom., lib. 7, cap. 22.]</span>, spacciava per
immancabile la rovina di Teodosio. Queste
vane speranze, o, per dir meglio, sicurezze,
date ad Eugenio, non servirono
poco per incoraggirlo a portarsi non già
a conseguir vittorie, ma a ricevere il gastigo
dovuto alle sue iniquità. E, per testimonianza
di s. Agostino <span class="fnote">[August., de Civitat. Dei, lib. 5, cap. 26.]</span>, avendo occupato
l'Alpi Giulie, per le quali dall'Illirico
si viene in Italia, e fatte ivi molte
fortificazioni, fu osservato che furono ivi
poste alcune statue d'oro, o indorate, di
Giove armato di fulmini, e consecrate con
varie superstizioni contra di Teodosio.
Teodoreto <span class="fnote">[Teodor., lib. 5, cap. 24.]</span> anch'egli notò che l'immagine
di Ercole si mirava nella principal insegna
di Eugenio: cotanto il doveano aver
ammaliato le vane promesse dei gentili.
Ma ben diverso fu in questa sì importante
congiuntura il contegno di Teodosio. Certamente
non trascurò egli i mezzi umani
per ottenere un felice esito alla meditata
impresa, perchè, oltre alle milizie romane,
si procacciò un gran rinforzo di soldatesche
ausiliarie, venute dall'Armenia,
Iberia ed Arabia <span class="fnote">[Claud., de Consult. III Honor. Socrates,
Sozomenus.]</span>. Moltissimi Barbari
ancora abitanti di là del Danubio corsero
volontieri al suo soldo per isperanza
di far buon bottino. Giordano storico
scrive <span class="fnote">[Jordan., de Reb. Getic., cap. 28.]</span> che venti mila Goti si unirono
al di lui esercito. Il solo <i>Gildone</i>, conte,
governatore dell'Africa, non ostante gli
ordini a lui spediti da Teodosio, trovò
delle scuse per non venire; e neppur volle
inviare un fantaccino o una nave, riserbandosi
di seguitar poi chi restasse
vincitore; politica che fu col tempo annoverata
fra i suoi reati. Con sì forte armamento
si potea promettere buona messe
d'allori l'Augusto Teodosio: tuttavia
le sue più ferme speranze erano risposte
nell'aiuto e nella protezione del Dio degli
eserciti, e nella giustizia della sua causa.
<span class="pagenum"><a id="Page_309"></a>[309]</span>
Aveva egli per tempo inviate persone a
consultar s. <i>Giovanni</i>, solitario dell'Egitto,
mentovato di sopra, personaggio tenuto,
con ragione, in concetto di profeta del Signore <span class="fnote">[Rufinus, lib. 2, c. 32. Sozomenus, Theodor.]</span>.
Mandò a dirgli quell'uomo santo,
che quella guerra gli costerebbe assai
sangue, ma ch'egli ne uscirebbe vittorioso,
con altre predizioni che si verificarono coi
fatti. Oltre a ciò, per attestato di Rufino,
si andò sempre il piissimo Augusto preparando
a questa impresa con digiuni,
orazioni e penitenze, e con frequentare
i sepolcri de' martiri e degli apostoli, affin
di ottenere, per intercessione dei santi,
l'assistenza del braccio di Dio nei pericoli,
ai quali andava ad esporsi.
</p>

<p>
Venuta dunque la primavera, mise
egli in marcia la potente sua armata alla
volta d'Italia, e mentre anch'egli era in
procinto di tenerle dietro <span class="fnote">[Zosim., lib. 4.]</span>, <i>Galla Augusta</i>
sua moglie nello sgravarsi d'un
figlio che morì, anch'essa finì di vivere.
Lasciò in Costantinopoli i suoi due figli
<i>Arcadio</i> ed <i>Onorio</i> Augusti sotto la direzione
di <i>Rufino</i> prefetto del pretorio, come
costa da Claudiano, autore più autentico
qui che Zosimo e Marcellino conte, i
quali scrivono aver egli condotto seco il
fanciullo Onorio. Una sua legge cel fa
vedere in Andrinopoli nel dì 15 di giugno.
L'esercito suo con gran diligenza
marciava innanzi. Essendo morto ne' mesi
addietro <i>Ricomero</i>, a cui Teodosio pensava
di darne il comando, elesse dipoi in
suo luogo <i>Timasio</i> per generale delle milizie
romane, e seco unì <i>Stilicone</i>, persona
assai accreditata, di cui avremo a parlare
non poco nel proseguimento della
storia. Generali delle soldatesche ausiliarie
e barbariche erano <i>Gaina</i>, <i>Saule</i> e <i>Bacuro</i>,
nativi dell'Armenia, ma uffiziali di
gran valore e sperienza nell'arte militare.
Con tal sollecitudine l'imperiale armata
continuò il cammino, che contro l'espettazione
d'ognuno si vide giunta all'Alpi
Giulie; e il giugnervi, e forzar que' passi,
benchè tanto premuniti per ordine di
<span class="pagenum"><a id="Page_310"></a>[310]</span>
Eugenio, fu una cosa stessa. Quel Giove
che quivi stava con tanti fulmini pronto
ad incenerir l'armi temerarie dei Cristiani,
si trovò un tronco insensato contra
di un principe che veniva assistito dal
vero Dio <span class="fnote">[August., de Civit. Dei, lib. 5, cap. 26. Rufin.,
lib. 2, cap. 33.]</span>. Se ne fuggirono tutti quei
superstiziosi pagani che aveano fatto credere
all'incauto Eugenio tante maraviglie
dalla parte dei lor falsi dii. <i>Flaviano</i>
prefetto del pretorio svergognato allora
in mirar così fallita l'arte sua d'aruspice,
e d'avere ingannato colle sue ciarle
il tiranno, secondo quel che scrive Rufino,
conobbe di meritare la morte: parole
che han fatto conghietturare ch'egli o
si uccidesse da sè stesso, o disperatamente
combattendo cercasse di finir la vita fra le
spade nemiche, non volendo sopravvivere
a tanta vergogna. Se questo non è certo,
almen sappiamo <span class="fnote">[Paulin., Vit. s. Ambros.]</span> che costui ed <i>Arbogaste</i>,
pagano anch'esso, nel partirsi da Milano,
aveano minacciato, tornati che fossero
colla vittoria, di far diventare una stalla
da cavalli la chiesa cattedrale di Milano,
e di costringere gli ecclesiastici a militare;
e ciò perchè il clero in Milano non
voleva comunicar ne' divini uffizii col tiranno
Eugenio, nè ricevere obblazioni da
lui, perchè il teneva per iscomunicato,
o per la morte di Valentiniano juniore, o
pel favore da lui dato all'idolatria.
</p>

<p>
Al calare dalle montagne trovò l'Augusto
Teodosio la pianura tutta coperta
dalla fanteria e cavalleria d'Eugenio <span class="fnote">[Sozom., lib. 7, cap. 24. Claudian., de Consul.
IV. Honorii.]</span>,
non avendo costui, oppure il suo generale,
voluto dividere le sue forze, per non
cader nell'errore che portò seco la rovina
di Massimo tiranno. Pertanto si venne
ad una battaglia presso il fiume Freddo <span class="fnote">[Socrat., lib. 5, c. 28.]</span>,
probabilmente nel contado di Gorizia.
Ebbe Teodosio l'avvertenza di dar la vanguardia
alle milizie barbariche ed ausiliarie,
sì per loro onore, come anche per
riserbar a sè stesso il corpo di battaglia
<span class="pagenum"><a id="Page_311"></a>[311]</span>
composto di truppe romane, giacchè la
perdita di quei Barbari era anche una
specie di vittoria pel romano imperio. Ma
costoro, benchè con gran coraggio e forza
menassero le mani, non poterono star
saldi davanti al valore di Arbogaste; in
guisa che di essi fu fatta grande strage,
e il resto si salvò colla fuga: il che fu permesso
da Dio, non già per dare a Teodosio,
come osserva Rufino <span class="fnote">[Rufinus, lib. 3, cap. 33.]</span>, questa
mortificazione, ma affinchè non si dicesse
essere stati i Barbari coloro che l'aveano
fatto vincere. Teodosio, mirando da
una collina questo brutto aspetto dell'oste
sua, prostrato a terra alla presenza d'ognuno,
implorò l'aiuto di Dio, difensor
delle buone cause. Animati da questa speranza
i suoi uffiziali, non tardarono più
a dar di sproni ai cavalli colle loro schiere,
e di entrar nella sanguinosa mischia,
rovesciando le squadre e gli squadroni
opposti, e coprendo di nemici svenati la
campagna. Fece delle maraviglie in questo
conflitto <i>Bacuro</i>, ma si espose talmente,
che vi lasciò la vita. Per attestato di
Zosimo <span class="fnote">[Zosimus, lib. 4, cap. 57.]</span>, la sera divise il menar delle
mani. Ma il dirsi da lui, che durante il
fatto d'armi avvenne un'ecclissi del sole
con tale oscurità, che parea di notte, non
si sa credere vero dagli eruditi, quando
sussista il racconto di Socrate <span class="fnote">[Socrates, lib. 5, cap. 25.]</span>, che la
battaglia suddetta accadesse nel dì 6 di
settembre, poichè, secondo i calcoli astronomici
niun'ecclissi occorse allora. Grande
fu la perdita dal canto di Eugenio, ma
senza comparazion maggiore quella di
Teodosio <span class="fnote">[Theod., lib. 5, c. 24. Orosius, l. 7, c. 37.]</span>; e però nel consiglio di guerra,
tenuto nella notte, il parere dei generali
fu di ritirarsi nel dì seguente, per riparar
con delle nuove leve di gente il danno
sofferto. Non era di questo sentimento il
buon imperadore, perchè non sapea levarsi
di cuore la confidenza già messa
in Dio: laonde prese tempo a risolvere
nel giorno seguente. Entrato poi in un
<span class="pagenum"><a id="Page_312"></a>[312]</span>
oratorio trovato in quelle montagne, senza
prendere cibo o riposo, quivi inginocchiato
sulla terra nuda spese molte ore
della notte ad implorare il soccorso di
Gesù Cristo. Sul far del giorno addormentatosi
suo malgrado, gli apparvero
due persone vestite di bianco, le quali
dissero d'essere i santi Apostoli Giovanni
evangelista e Filippo, che l'assicurarono
della vittoria. Fatto poi giorno, avendo
anche un soldato avuta una simil visione,
si sparse immantinente questa nuova pel
campo, e passò all'orecchio di Teodosio,
il quale propalò allora ciò che a lui stesso
era accaduto in sogno: il che mirabilmente
incoraggì la sua armata.
</p>

<p>
Prese dunque l'armi, ed ordinate
le schiere, calò coll'esercito suo dalla
montagna per assalire il campo nemico,
quando si osservò che un grosso
corpo di nemici, spedito da Eugenio e da
Arbogaste, aveva occupato dei siti al di
dietro per dargli alle spalle, quando fosse
alle mani con gli altri. Il primo favore
del cielo fu che il conte <i>Arbitrione</i>, comandante
di quell'imboscata, co' suoi
prese il partito di Teodosio, liberando
lui dal pericolo ed accrescendo le forze
della di lui armata. Secondo Sozomeno,
era già cominciata la battaglia, quando
quel generale mandò ad offrirsegli, e fu
accettato con vantaggiose condizioni. Teodosio
a piedi si mise alla testa delle sue
schiere, ed attaccò il terribil conflitto. Apparve
allora visibilmente il braccio di
Dio in favor dell'ottimo Augusto; perciocchè
all'improvviso si levò un furiosissimo
vento, che direttamente soffiava
in faccia ai soldati di Eugenio con tal
impeto e tal polvere negli occhi, che non
sapeano dove si fossero, non poteano
tener gli scudi, e le lor frecce andavano
tutte a voto: laddove poco o nulla d'incomodo
provando l'armata di Teodosio
per quella furiosa tempesta, i lor dardi
e saette felicemente colpivano tutte nei
corpi dei nemici. Di questo miracoloso
avvenimento non è permesso di dubitare
ad alcuno, dacchè ne siamo accertati da
<span class="pagenum"><a id="Page_313"></a>[313]</span>
tanti autentici scrittori, i quali ne aveano
parlato con più e più soldati di quei che
si trovarono in quella terribil giornata,
cioè dai santi Ambrosio <span class="fnote">[Ambros., in Psalm. 36.]</span> ed Agostino <span class="fnote">[August., de Civit. Dei, lib. 5, cap. 26.]</span>,
da Rufino, Paolo Orosio, Paolino,
Socrate, Sozomeno e Teodoreto. Quel
che è più, abbiam lo stesso confermato da
Claudiano <span class="fnote">[Claud., in Consul. IV Honorii.]</span>, celebre poeta, e poeta pagano
di questi tempi, che in lodando Onorio
Augusto, attesta con alcuni bei versi il medesimo
prodigio, attribuendo poi ridicolosamente
al destino d'esso Onorio, fanciullo
allora di dieci o undici anni, ciò
che era dovuto alla fede e pietà di Teodosio
suo padre. Ma Zosimo <span class="fnote">[Zosim., lib. 4, cap. 43.]</span> più di
Claudiano fece qui comparire il suo cuor
pagano, perchè non solamente tacque
l'evidente miracolo che diede la vittoria
a Teodosio, ma eziandio sminuì a tutto
suo potere la dignità della stessa vittoria,
con dire, che persuaso Eugenio d'essere
restato vincitore nella passata battaglia,
si perdè a regalar i soldati e a far una buona
cena, dopo la quale si diedero saporitamente
tutti a dormire. Teodosio sull'alba
piombò loro addosso e trovatili addormentati,
ne fece macello; di questo passo
arrivò anche al padiglion di Eugenio, il
quale in fuggendo fu preso. Così quello
scrittore pagano, è sempre rivolto a screditare
i principi cristiani e le loro azioni.
Ma noi, seguendo tanti altri sopraccitati
storici, abbiamo, che sopraffatti i soldati
d'esso Eugenio da quell'improvviso
temporale, conoscendo che Dio combatteva
contra di loro, parte si raccomandarono
alle gambe, e parte, calate le insegne,
e chiedendo ginocchioni il perdono,
l'ottennero da Teodosio <span class="fnote">[Theod., lib. 5, cap. 28.]</span> con patto che
gli menassero prontamente preso il tiranno.
Volarono essi al luogo dove Eugenio
stava attendendo l'esito del conflitto;
ed egli credendo che portassero la
grato nuova della vittoria, dimandò tosto
<span class="pagenum"><a id="Page_314"></a>[314]</span>
se gli conducevano legato Teodosio,
come avea loro ordinato di fare. Restò
ben confuso e sbalordito al risponder essi,
che non menavano già Teodosio a lui,
ma bensì venivano per menar lui a Teodosio,
perchè così comandava il padrone
dell'universo. Condotto costui ai piedi
del vittorioso Augusto, e rimproverato
da esso per le commesse iniquità e per
la vana sua confidenza nel suo Ercole,
mentre voleva pure pregarlo di lasciargli
la vita, gliela levarono i soldati, spiccandogli
la testa dal busto, che portata
dipoi sopra una picca pel campo, servì
a ridurre molti dei suoi, tuttavia pertinaci,
ad implorare il perdono. <i>Arbogaste</i>,
cagion di tutti questi mali, non osando
sperare grazia alcuna, si rifugiò nelle
più scoscese balze di quei monti, credendosi
di potere schivare il gastigo di
Dio; ma risaputo che veniva cercato
dappertutto, per non cader nelle mani
dello sdegnato Augusto, due giorni dopo
la battaglia col suo proprio stocco si levò
la vita.
</p>

<p>
E tale fu il fine di questi scellerati, affrettato
con prodigii dalla stessa giustizia
di Dio, e ben dovuto a traditori del loro
sovrano, che colla loro usurpazione tanti
incomodi e danni aveano recato al romano
imperio. Teodosio Augusto, senza
punto insuperbire per sì segnalata vittoria,
perchè tutta la riconosceva da Iddio misericordioso
verso di lui, e il suo maggior
piacere in averla conseguita era quello di
veder confuso il paganesimo, e tante predizioni
e speranze precedenti de' gentili;
si studiò di esercitar anch'egli da lì innanzi
la misericordia dal canto suo verso
dei vinti. Non solamente si stese il suo
perdono a chiunque avea prese l'armi
contra di lui <span class="fnote">[August., de Civit. Dei, lib. 5, c. 16. Orosius,
lib. 7, cap. 35.]</span>, ma eziandio fece partecipe
della sua grazia i figliuoli d'<i>Eugenio</i>
e di <i>Arbogaste</i>, che s'erano ritirati in
chiesa, benchè pagani, valendosi egli di
tal occasione per far loro abbracciare
la religion cristiana. In vece di privarli
<span class="pagenum"><a id="Page_315"></a>[315]</span>
dei loro beni, diede loro anche delle cariche
e dignità onorevoli, e gli amò con
affetto veramente cristiano. Ad un figlio
parimente di <i>Flaviano</i>, non ostante il demerito
del padre, lasciò parte de' suoi
beni <span class="fnote">[Symmachus, lib. 4, epist. VII.]</span>: e poscia Onorio Augusto interamente
il ristabilì negli onori. Era intanto
ritornato sant'<i>Ambrosio</i> a Milano,
tenendo per fermo che Teodosio uscirebbe
di quella guerra colla vittoria. A
lui appunto scrisse <span class="fnote">[Ambros., Epist. LXI. Class. I.]</span> tosto il buon Augusto,
acciocchè si rendesse pubbliche
grazie a Dio di questo felice successo. E
perciocchè molti in Milano per paura del
gastigo erano scappati nelle chiese, il
santo arcivescovo <span class="fnote">[Paul., Vit. s. Ambros.]</span> non solamente in lor
favore scrisse lettere a Teodosio, ma impaziente
di ottener loro il perdono, si portò
in persona ad Aquileia ad intercedere
per loro. Non gli fu difficile l'ottenerlo,
e il piissimo Augusto gli s'inginocchiò
davanti, com'è credibile, per dimandargli
la sua benedizione, secondo il rito
d'allora, protestando di riconoscere il
fortunato fine di guerra sì pericolosa dai
meriti e dalle orazioni di sì santo prelato.
Da Aquileia passò dipoi l'Augusto
Teodosio a Milano, giungendo colà un
giorno solo dopo l'arrivo di sant'Ambrosio.
Quivi si diede a mettere in buon
sesto i pubblici e i privati affari, perchè,
per attestato di Rufino, cominciava a declinare
la sua sanità, ed egli stesso già prevedeva
di dover in breve dar fine a' suoi
giorni. Per questo chiamò in fretta da
Costantinopoli <i>Onorio</i> suo secondogenito.
Paolino scrive <span class="fnote">[Idem., ib.]</span> ch'egli fece venire a
Milano i <i>figliuoli</i>, e che ricevuti nella
chiesa, li consegnò a quell'insigne prelato;
dal che ha argomentato il cardinal
Baronio <span class="fnote">[Baron., Annal. Eccl.]</span>, che anche <i>Arcadio Augusto</i>
venisse a Milano, e sembra ciò detto da
qualche altro autore. Può essere che
<i>Placida</i> sua figliuola accompagnasse il
<span class="pagenum"><a id="Page_316"></a>[316]</span>
fratello Onorio; comunque sia, questa
pretesa venuta di Arcadio non è ben fondata.
Rufino storico e Claudiano parlano
in contrario. Fuor di dubbio è bensì
che arrivato a Milano il figlio Onorio
(già dichiarato imperadore due anni prima) <span class="fnote">[Zosimus, lib. 4, cap. 34.]</span>,
Teodosio a lui diede per sua porzion
di dominio l'Italia, le Gallie, le Spagne,
la Bretagna, tutta l'Africa e l'Illirico
occidentale. Deputò ancora per tutore
di lui <i>Stilicone</i> generale dell'armi.
Abbiamo parimente da Zosimo ch'egli fece
venire a Milano que' senatori romani che
tuttavia restavano attaccati all'idolatria,
esortandoli tutti a non più rifiutare la
vera religion di Gesù Cristo, e protestando
di non voler più permettere le gravi
spese che il pubblico facea per gli empii
sacrifizi del gentilesimo. Ebbe un bel
dire, scrivendo il pagano Zosimo che niuno
ne restò convertito; ma intanto cessarono
i sagrifizii, andarono in disuso le
cerimonie del gentilesimo, e furono scacciati
i sacerdoti e le sacerdotesse degli
idoli. Zosimo attribuisce a ciò il miserabile
stato, in cui ai suoi dì era ridotto il
romano imperio, scioccamente persuaso
che solamente da suoi falsi dii si potesse
tenere in piedi sì gran macchina, anzi
durare per sempre.
</p>
<hr />
</div>

<div class="chapter">
<h2 class="hidden"><a id="CCCXCV"></a>CCCXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCV</span>. Indiz. <span class="scp">VIII</span>.</td>
  </tr>
  <tr>
    <td><span class="smcap">Siricio</span> papa 11.</td>
  </tr>
  <tr>
    <td><span class="smcap">Arcadio</span> imperad. 13 ed 1.</td>
  </tr>
  <tr>
    <td><span class="smcap">Onorio</span> imperadore 3 e 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Anicio Ermogeniano Olibrio</span> e <span class="smcap">Anicio
Probino</span>.
</p>

<p>
Erano fratelli questi due consoli,
amendue occidentali, amendue della nobilissima
e potente famiglia Anicia. Da
Claudiano <span class="fnote">[Claud., de Consulatu Olybrii.]</span> si ricava che avendo il
senato romano fatta una deputazione ad
Aquileia per inchinare e riconoscere in
suo signore il vittorioso Teodosio, il
<span class="pagenum"><a id="Page_317"></a>[317]</span>
pregò allora di disegnar consoli per quest'anno
i due suddetti fratelli. Ci fan le
leggi del Codice Teodosiano <span class="fnote">[Gothofred., Chronol. Cod. Theodos.]</span> vedere
più di un prefetto di Roma nell'anno
presente, cioè <i>Basilio</i>, poscia <i>Andromaco</i>,
e finalmente <i>Fiorentino</i>. Funestissimi furono
i primi giorni di quest'anno a tutto
l'imperio romano, perchè gravemente
s'infermò quell'Augusto che l'avea rimesso
nello splendore e nella maestà
primiera. Un'idropisia cagionatagli dalle
fatiche della guerra contro d'Eugenio,
avendolo già preso, il venne conducendo
al fine della sua vita. Giacchè egli
avea disposto degli stati in favor dei
figliuoli, unicamente pensò al bene dei
suoi popoli, comandando ad essi suoi
figli di confermare il perdono, da lui
dato ai ribelli, e di darlo a chi non lo
avesse anche ricevuto; e similmente di
abolire un'imposta pubblica <span class="fnote">[Ambros., de obitu Theodosii. Socrates, Sozomenus,
et alii.]</span>. Ordini
che furono dipoi puntualmente eseguiti.
Mancò egli di vita, per quanto si crede,
nel dì 17 di gennaio, in età di poco più
di cinquant'anni; e sant'Ambrosio, nel
solenne funerale fattogli quaranta giorni
appresso, recitò, alle presenza d'Onorio
Augusto e dell'esercito, la sua funebre
orazione, in cui espresse la sua ferma
credenza, che un sì pio e sì buono imperadore
fosse volato a ricevere in cielo
la ricompensa delle sue opere e delle
tante sue virtù, senza però lasciar di
pregare per lui, acciocchè Dio il ricevesse
nel perfetto riposo de' santi. Fu poi
portato il di lui corpo imbalsamato a
Costantinopoli, dove nel mese di novembre <span class="fnote">[Chron. Alexandr. Marcellin. Comes, in
Chron.]</span>
gli venne data sepoltura nel mausoleo
degl'imperadori cristiani nella basilica
degli Apostoli. Noi certo abbiam
potuto dalle cose fin qui dette abbastanza
comprendere che insigne personaggio,
che glorioso imperadore fosse Teodosio,
e che ben giusto motivo ebbero i secoli
<span class="pagenum"><a id="Page_318"></a>[318]</span>
susseguenti di dargli il titolo di <i>grande</i>:
tante furono le sue belle doti, tale il
complesso delle sue virtù. Gli elogi che
di lui si trovano presso i santi Padri <span class="fnote">[Ambros., Augustin., Paulinus Nolanus, Synesius,
Rufin., Orosius, Theodor. et alii.]</span> e
storici cristiani d'allora, empirebbono
più carte; ma la di lui maggior gloria
risulta dalla confessione stessa degli
scrittori pagani di quei tempi, i quali,
quantunque poco amore portassero a
questo cristianissimo Augusto, tutti nondimeno
andarono d'accordo in riconoscere
in lui un principe mirabile ed
ornato d'incomparabili qualità. E questi
furono specialmente Temistio, Libanio,
Pacato, Aurelio Vittore il giovane, Simmaco
e Nazario. Il solo Zosimo, nato
per dir solamente male de' regnanti cristiani,
il men che può accenna i di lui
pregi, e gli appone ancora dei difetti che
si trovano poi smentiti da tanti altri autori
e dalla sperienza stessa.
</p>

<p>
Potrà bastare al lettore ch'io riferisca
qui ciò che in compendio lasciò scritto
di esso Teodosio il giovane Vittore <span class="fnote">[Aurel. Victor, in Epitome.]</span>
storico pagano. Fu, dice egli, Teodosio,
sì per gli costumi, che per la corporatura,
somigliante a Traiano, siccome apparisce
dagli scritti de' vecchi e dalle
pitture. Miravasi in lui la stessa capigliatura,
il medesimo volto, se non che pel
pelo levato dalle guance, e nella grandezza
degli occhi, v'era qualche diversità; e
forse non si mira tanta grazia e bel colore
nella di lui faccia, nè ugual maestà
nel suo andare. Ma per conto della penetrazione
e vivacità della mente in nulla
cedeva egli all'altro, nè si truova detta
cosa di quello che a questo ancora non
convenga. Nell'animo suo come in suo
trono abitava la clemenza e la misericordia,
come se fosse persona privata; praticava
egli con tutti, distinguendosi pel
solo abito dagli altri; con civiltà accoglieva
ognuno, ma specialmente gli uomini
dabbene. Gli davano forte nel genio le
persone che andavano alla buona e senza
<span class="pagenum"><a id="Page_319"></a>[319]</span>
doppiezza: ed egli stimava assaissimo i
letterati, purchè al loro sapere corrispondesse
la bontà della vita. La grandezza
sua non gli fece mai punto obbliare
chi era stato ben veduto da lui nella
vita privata; a questi dava cariche,
danari, e compartiva altre grazie; ma
riponeva la sua gratitudine più verso
coloro che nelle sue disavventure gli
aveano prestato aiuto. Se nel buono egli
pareggiò Traiano, non l'imitò già nelle
qualità cattive. Detestava egli le di lui
ubbriachezze ed impudicizie, con aver
sempre custodita gelosamente la castità
e una sobrietà continua. Proibì ancora
con una legge l'eccesso delle cantatrici
e d'altre impudiche persone ai conviti;
e tanto era il suo amore per la continenza,
che fu il primo a vietar i matrimonii
fra cugini germani. Soprattutto
abborriva la vanità ed ambizione di
Traiano in muovere delle guerre per
avidità di guadagnarsi un trionfo e la
gloria di conquistatore. Ancorchè egli
fosse principe prode nel mestiere dell'armi,
non cercò mai di guerreggiare,
e solamente entrò in quelle guerre che
trovò già svegliate, o che non si poterono
schivare. Certo è ch'egli mediocramente
sapeva di lettere; ma non lasciava per
questo di cercar con premura d'intendere
le gesta de' precedenti Augusti e
personaggi famosi lodando poi le ben
fatte, e detestando la superbia, la crudeltà,
e massimamente la perfidia ed
ingratitudine dei cattivi e dei nemici
della libertà. Essendo suggetto alla collera,
prendeva facilmente fuoco sulle
prime contra delle azione biasimevoli, e
prorompeva anche in ordini rigorosi;
ma con egual facilità si lasciava piegare
da lì a poco, ritrattava il già ordinato,
pel suo buon naturale praticando ciò
che un filosofo aveva insegnato ad Augusto,
cioè che qualor si sentiva adirato
ed era per venire a qualche aspra risoluzione,
recitasse prima ad una ad una le
lettere dell'alfabeto greco, per dar tempo
di sfumare alla collera. Quel che più di
<span class="pagenum"><a id="Page_320"></a>[320]</span>
raro si osservò in questo gran principe,
fu l'essere cresciuta sempre più la sua
bontà, umiltà ed amorevolezza, quanto
più crebbe la sua potenza, e molto più
dopo le vittorie sue nelle guerre civili:
laddove in altri si era veduto crescere il
fasto, l'orgoglio ed anche la crudeltà.
Le diligenze sue grandi sempre furono
per mantenere l'abbondanza de' viveri:
la sua liberalità e bontà, incredibile, con
giugner egli infino a restituir di sua borsa
ai particolari grosse somme d'oro e
di argento loro tolte e consumate dai
tiranni: e nel rendere i beni indebitamente
occupati, non li dava già, come
usarono anche i principi buoni, disfatti
e nudi, ma li voleva rimessi nel loro
essere di prima. In casa sua poi e nel
suo particolare fu osservato aver egli
rispettato sempre un suo zio paterno
(probabilmente <i>Eucherio</i>), come se fosse
suo padre; aver tenuti i figliuoli d'un
suo fratello (cioè d'<i>Onorio</i>) e di una
sua sorella, come se fossero suoi figli
proprii, con praticar lo stesso amore
verso cadauno de' suoi parenti. Nella
sua tavola compariva la pulizia e la
giovialità, ma non mai il lusso; sempre
fu veduto d'accordo colle mogli; sempre
compiacente verso de' figliuoli. Con gravità
ed insieme con affabilità parlava a
ciascuno, serbando nondimeno la misura
convenevole, secondo il grado maggiore
o minore delle persone.
</p>

<p>
Tale è il ritratto che ci lasciò di
questo insigne Augusto Aurelio Vittore
il giovane. Ma nulla dice questo istorico
pagano della primaria virtù di Teodosio,
cioè della pietà cristiana, per cui sempre
fu e sempre sarà benedetta la sua memoria
nella Chiesa di Dio. Da questo
buon fondo procedette l'abborrimento
suo ad ogni azione peccaminosa, la sua
divozion verso Dio, l'eroica sua umiliazione
davanti ai ministri dell'Altissimo,
e il continuo suo zelo per estirpar le
eresie e le pertinaci reliquie del gentilesimo.
Se non gli riuscì di far tutto, perchè
egli, siccome principe saggio, niuno
<span class="pagenum"><a id="Page_321"></a>[321]</span>
volea violentare in materia di religione:
certamente mise tai fondamenti, che a
poco a poco l'eresia ed ogni superstizione
pagana andarono mancando. Moltissimi
furono i templi dei gentili ch'egli
fece distruggere; per ordine suo le chiese
occupate dagli eretici tornarono in
poter dei cattolici; ed egli stesso ne
fabbricò delle nuove. Giovanni Malala <span class="fnote">[Joannes Malala, in Chronic.]</span>
parla di questo, siccome ancora della
città di Teodosiopoli da lui edificata. Anche
Libanio <span class="fnote">[Libanius, Oration. de Templ.]</span> fa menzione delle città
da lui fortificate, e di diverse altre fabbriche,
per assicurar le contrade romane
dagli sforzi delle genti barbare. Ma
non avrebbe fine sì presto il ragionamento,
se volessimo riandar ad una ad una
tutte le belle prerogative di questo glorioso
imperadore. Ragion vuole nondimeno
che si ricordi al lettore un pregio
che suole accompagnare il regno di quei
monarchi, a' quali si dà il titolo di grandi.
Cioè che a' suoi tempi mirabilmente fiorirono
anche i letterati, non men fra i
Cristiani che fra i pagani. Per conto degli
ultimi in molto credito furono <i>Quinto
Aurelio Simmaco</i> oratore, senatore, console
e spasimato gentile, di cui restano
le lettere; <i>Rufo Festa Avieno</i>; <i>Temistio</i>
filosofo ed oratore; <i>Eunapio</i>, che ci lasciò
le vite de' sofisti; <i>Pappo</i> e <i>Teone</i> matematici;
<i>Libanio</i> sofista; e <i>forse</i> Vegezio,
per tacer d'altri. Fu nondimeno più
gloriosa la Chiesa di Dio per tanti scrittori
che l'adornarono in questi tempi,
cioè per san <i>Basilio</i> e san <i>Gregorio Nisseno</i>
fratelli; san <i>Gregorio Nazianzeno</i> e
san <i>Cesario</i> fratelli; sant'<i>Ambrosio</i>; santo
<i>Epifanio</i>; sant'<i>Efrem</i>; sant'<i>Anfilocchio</i>;
s. <i>Filastrio</i>, e tanti altri, de' quali parla la
storia ecclesiastica e letteraria, oltre ad
altri che prolungarono la lor vita anche
sotto i figliuoli di Teodosio.
</p>

<p>
Questi figliuoli furono, come già s'è
veduto, <i>Arcadio</i> ed <i>Onorio</i>, amendue
prima d'ora creati imperadori Augusti,
il primo dell'Oriente, l'altro dell'Occidente.
<span class="pagenum"><a id="Page_322"></a>[322]</span>
Ed ereditarono ben essi gli stati,
ma non già il valore, l'ingegno e l'attività
del padre. Quanto ad <i>Arcadio</i>, non
mancò in vero Teodosio di provvederlo
di buoni maestri; ma questi non ebbero
la possanza di dargli ciò che la natura
gli avea negato. Ch'egli fosse di un natural
dolce, buono e pacifico, alieno dalla
crudeltà, e competentemente zelante per
la fede cattolica, si può argomentar dalle
azioni sue; ma, per testimonianza di
Filostorgio <span class="fnote">[Philost., lib. 11, cap. 3.]</span>, egli era malfatto di corpo,
di picciola statura, d'una complession
dilicata, con occhi melensi; e la
sua bontà andava all'eccesso, di maniera
che per la dappocaggine ed inabilità sua
si lasciava signoreggiar da altri <span class="fnote">[Zosimus, lib. 5, cap. 14.]</span>, e la
sua gran bontà veniva proverbiata da
molti come stupidità, anzi stolidezza.
Perciò <i>Rufino</i>, prefetto del pretorio, era
divenuto in quella corte l'arbitro di
tutto, e a man salva commetteva quante
iniquità gli cadevano in mente. Per conto
poi d'<i>Onorio</i>, neppur egli superava in
abilità il fratello. Si sa che la continenza,
virtù quanto rara nei principi, tanto più
commendabile in essi, fu in lui eminente,
siccome ancora la purità della fede <span class="fnote">[Orosius, lib. 7, cap. 37.]</span> e
l'amore della Chiesa cattolica, buon
successore essendo egli stato in questo
della pietà paterna. Ma neppur egli era
gran testa, e neppur in cuor di lui seme
alcun si ravvisava di valor guerriero.
Procopio <span class="fnote">[Procop., de Bello Vandalic., l. 1, c. 2.]</span> cel dipigne per principe
non cattivo, ma insieme neghittoso, senza
spirito, e fatto apposta per lasciar perire
l'imperio d'Occidente a' giorni suoi.
Per questa sua debolezza, e massimamente
per la sua fanciullesca età, aveva
egli bisogno di chi il sostenesse nel governo;
e chi fu scelto per questo impiego,
cioè <i>Stilicone</i>, non si doveva mettere
gran pena per insegnargli a comandare,
perchè a lui premeva di continuare il
comando, sotto nome d'un così debole
<span class="pagenum"><a id="Page_323"></a>[323]</span>
Augusto, il più lungamente si potesse.
Sicchè in Occidente si potea dire che
Stilicone era imperadore di fatto, e Rufino
in Oriente poco meno dell'altro.
Ma non durò molto la fortuna di Rufino,
ed in questo medesimo primo anno dell'imperio
d'Arcadio noi andiamo a mirar
quel gran colosso in precipizio.
</p>

<p>
Bastevolmente si ricava da Claudiano <span class="fnote">[Claud., in Rufin.]</span>,
aver la Guascogna, provincia delle
Gallie, prodotto questo mostro d'ambizione.
Grande e robusto di corpo, vivace
di spirito, e gran parlatore, ci vien
egli dipinto da Filostorgio <span class="fnote">[Philost., lib. 11, c. 3.]</span>. Simmaco <span class="fnote">[Symmachus, lib. 3, epist. 81 et seq.]</span>
suo amico, parlando di lui mentre era
vivo, loda il di lui pronto ingegno, l'eloquenza
e la leggiadria nel burlare. Morto
poi che fu egli, Simmaco tenne ben un
linguaggio diverso. Claudiano cel fa
vedere il più scellerato uomo del mondo,
pieno di ambizione, avarizia, perfidia e
crudeltà. Eunapio, Zosimo, Suida, s. Girolamo
ed altri attestano la di lui insaziabile
avarizia e l'esorbitante ambizione.
Teodosio Augusto, benchè signore di buon
discernimento, pure a guisa di tanti altri
principi, a' quali piacciono forte i cervelli
pronti, e gl'indoratori delle parole <span class="fnote">[Zosim., lib. 5, c. 1.]</span>,
fu preso dalla vivacità e dal bel parlare
di costui; e però l'ammise alla sua maggior
confidenza, l'alzò agli onori più cospicui,
cioè fino a farlo console, e poi prefetto
del pretorio, e finalmente primario
ministro di suo figliuolo Arcadio Augusto.
Per altro egli era cristiano, e forse
questa qualità il rendè più odioso agli
scrittori pagani, che ne dissero quanto
male poterono dopo la di lui caduta. Abbiamo
da Zosimo <span class="fnote">[Zosim., ibidem.]</span> e da Suida <span class="fnote">[Suidas, Verbo <i>Rufinus</i>.]</span> che
tanto <i>Stilicone</i> in Occidente quanto <i>Rufino</i>
in Oriente andavano d'accordo in
vendere la giustizia e le cariche, e rovinar
le più ricche famiglie, per profittar
delle loro spoglie; ma erano poi discordi
<span class="pagenum"><a id="Page_324"></a>[324]</span>
fra loro, perchè gareggiavano insieme
nell'ambizion del comando; e Stilicone
particolarmente pretendeva di dover governare
non men l'Occidente che l'Oriente,
allegando la disposizion fatta dall'Augusto
Teodosio. Il principio della
rovina di Rufino fu il seguente: Avea
Stilicone ottenuta in moglie <i>Serena</i>, figliuola
di Onorio, fratello del gran Teodosio.
Pensò Rufino a fare un passo più alto
con proporre ad Arcadio Augusto in moglie
una sua figliuola: che non fu poi preteso
ch'egli per tal via meditasse di arrivare
al trono. Traspirò il suo disegno,
e cagion fu che s'aumentasse nel popolo
l'avversione alla di lui insolenza e superbia,
che ogni dì più prendea vigore. Fu
interrotto questo maneggio per aver dovuto
Rufino fare un viaggio ad Antiochia
affin di soddisfare alle querele di <i>Eucherio</i>,
zio o grande zio di Arcadio contra di
<i>Luciano</i> governator dell'Oriente. Era
questo Luciano figlio di <i>Fiorenzo</i>, già prefetto
del pretorio delle Gallie: era creatura
del medesimo Rufino, a cui per ottenere
quel posto, avea ceduto molte sue
terre; e il suo governo veniva lodato
da tutti. Non d'altro era colpevole presso
d'Eucherio, che per aver ricusato di
far per lui una cosa ingiustamente dimandata.
L'iniquo Rufino, più pensando
ad aggiustar Eucherio che ad ogni altro
riguardo, arrivato ad Antiochia, fece
prendere Luciano, e batterlo in maniera,
che sotto i colpi l'infelice lasciò la vita:
crudeltà, per cui restò irritato forte quel
popolo; e Rufino, se volle placarlo, diede
ordine che si fabbricasse in quella città
un portico, il qual poi riuscì il più vago
edifizio di quella città.
</p>

<p>
Intanto <i>Eutropio</i> eunuco di corte, la
cui potenza andremo vedendo crescere
oltre misura, profittando della lontananza
di Rufino, invaghì l'Augusto Arcadio
di <i>Eudosia</i> creduta da alcuni figlia di
uno dei figliuoli di <i>Promoto</i>, da noi veduto
generale di Teodosio, ma da Filostorgio <span class="fnote">[Philost., lib. 11, c. 5.]</span>
asserita figliuola del conte <i>Bautone</i>
<span class="pagenum"><a id="Page_325"></a>[325]</span>
Franco di nazione, e celebre generale nei
tempi addietro. Allorchè Rufino, tornato
a Costantinopoli, si credea che il preparamento
fatto per le nozze di Arcadio
fosse per sua figliuola, eccoti all'improvviso
sposata da lui essa Eudosia nel dì
27 di aprile di quest'anno <span class="fnote">[Chron. Alexandr.]</span>. Questa
donna Cristiana e cattolica al certo, ma
superba e fiera, noi la vedremo giungere
col tempo a far da padrona non solamente
sopra i sudditi, ma anche sopra il
marito. E quindi poi vennero molte vergognose
ingiustizie da lei commesse, fra
le quali la più atroce è da dire la persecuzione
da lei mossa contro il più bel
lume della Grecia, cioè contro di s. Giovanni
Grisostomo, che l'avea pur dinanzi
lodata come madre delle chiese, nudrice
de' monaci e sostegno de' poveri. Decaduto
dunque Rufino dalle concepute sue speranze,
e temendo dall'un canto l'ascendente
dell'eunuco Eutropio, e dall'altro
l'armi di Stilicone suo avversario, fu comunemente
creduto <span class="fnote">[Orosius, lib. 7, cap. 37. Claud., in Rufin.]</span> ch'egli movesse
gli Unni e i Goti a prendere l'armi contra
del romano imperio, avvisandosi di potere
in quella turbolenza far meglio i fatti
propri, ed occupar anche il soglio imperiale.
Non sarebbe impossibile che i suoi
malevoli avessero accresciuti dipoi i suoi
reati, con ispacciar lui autore di questa
pretesa tela, cagione, per quanto fu detto,
della sua total rovina. Comunque sia,
mossi gli Unni, fecero un'irruzione nell'Armenia,
e diedero il sacco a varie Provincie
d'Oriente <span class="fnote">[Socrat., lib. 6, cap. 1. Sozom., lib. 8, c. 1.]</span>, con ispandere il terrore
sino alla Palestina, dove dimorava
allora s. Girolamo <span class="fnote">[Hier., Epis. III.]</span>. Nello stesso tempo
i Goti, esistenti nella Tracia e nelle
vicine provincie di qua dal Danubio, sotto
il comando di vari lor capi, uno dei
quali ero <i>Alarico</i>, di cui avremo a favellar
non poco, con intelligenza di Rufino <span class="fnote">[Marcell. Comes, in Chron. Zosim., lib. 5,
cap. 5.]</span>,
si scatenarono contra le provincie romane
<span class="pagenum"><a id="Page_326"></a>[326]</span>
dell'Europa, saccheggiando la Tracia,
la Mesia, la Pannonia. Di là entrarono
nella Macedonia e nella Grecia, depredando
tutto, giacchè (se pur fu vero)
avea Rufino date segrete commissioni ad
<i>Antioco</i> e <i>Geronzio</i>, suoi confidenti e governatori
di quelle parti, di non far loro
ostacolo alcuno. Arrivarono poi le loro
scorrerie sino alle porte di Costantinopoli;
ed allora fu che Rufino uscì dalla
città vestito alla gotica, sotto pretesto
di andare a trattar di pace, e fu ben accolto
da essi; il che accrebbe i sospetti
del progettato tradimento.
</p>

<p>
Giunti questi funesti avvisi nelle Gallie,
<i>Stilicone</i>, dopo aver confermata la
pace coi Franchi ed Alamanni, coll'apparenza
vistosa d'andare in soccorso
d'Arcadio, ma con pensiero in fatti di
abbattere Rufino, si mosse verso l'Illirico <span class="fnote">[Claud., in Rufin.]</span>,
menando seco la maggior parte
delle milizie che si trovavano nelle Gallie
e nell'Italia, cioè quelle ancora che
aveano seguitato Teodosio ed Eugenio
nelle precedenti guerre. Avvertiti i Barbari <span class="fnote">[Rufin., lib. 2.]</span>
di tante armi volte contra di loro,
si unirono tutti nella Tessalia, e Stilicone
giunto in quelle parti, tali forze
avea, che avrebbe potuto desertarli <span class="fnote">[Claud., de Laudib. Stilicon.]</span>;
ma eccoli venirgli un ordine di Arcadio,
procurato do Rufino, di rimandargli tutta
l'armata che avea servito a Teodosio
suo padre. Ubbidì Stilicone, e gliela inviò
insieme colla metà del tesoro di Teodosio.
Ne costituì generale <i>Gaina</i>, di nazione
Goto, e con lui segretamente manipolò
la rovina dell'odiato Rufino, del qual disegno
era complice e promotore anche
l'eunuco <i>Eutropio</i>. Arrivò questa armata
al luogo di Hebdomon fuori di Costantinopoli <span class="fnote">[Philostor., lib. 11, c. 5. Marcellin. Comes,
in Chron. Zosim. Claudian.]</span>,
e colà si portò per vederla
l'Augusto Arcadio. Seco ero Rufino pomposamente
vestito, il quale già avea fatto
de' maneggi segreti con vari uffiziali per
<span class="pagenum"><a id="Page_327"></a>[327]</span>
farsi proclamar Augusto. Vero o non vero
che ciò fosse, fuor di dubbio è che
quei soldati, dopo aver inchinato Arcadio,
attorniarono Rufino, e sotto gli occhi
del medesimo Augusto (e però non
senza vitupero) il tagliarono a pezzi nel
dì 27 di novembre <span class="fnote">[Chron. Alexandr.]</span>. La sua testa conficcata
sopra di una picca fu portata a
spasso per Costantinopoli. Allora saltarono
fuori infinite accuse contra di lui;
furono confiscati i suoi beni, e fatta festa
dappertutto per la di lui sciagura. Sua
moglie e una figliuola rifugiatesi in chiesa,
ebbero dipoi la permissione di ritirarsi
a Gerusalemme, dove terminarono in pace
i lor giorni. Claudiano compose dipoi
due suoi poemi contra di questo ambizioso
ministro, degno certamente di quel
fine, purchè sussistano i reati a lui apposti,
e massimamente se fu vero che da
lui procedesse la funestissima mossa dei
Barbari. Sappiamo appunto che i Goti,
non avendo più opposizione alcuna, portarono
la desolazion per tutta la Grecia,
distruggendo soprattutto le reliquie del
paganesimo <span class="fnote">[Eunap., de Vitis Sophistarum. Phil. Zosim.
Claudian.]</span>, giacchè eglino professavano
la religion di Cristo, ma contaminata
dagli errori dell'arianismo. Veggonsi poi
nel Codice Teodosiano varie leggi pubblicate
in quest'anno contra degli eretici
e de' pagani da Arcadio, il qual sempre
soggiornò in Costantinopoli <span class="fnote">[Gothofred., Chronol. Cod. Theodos.]</span>. Altre ancora
ne abbiamo spettanti all'imperadore
Onorio, tutte scritte in Milano, a riserva
d'una che ha la data di Brescia. Confermò
egli tutti i privilegi alle Chiese cattoliche,
sollevò la Campania, da un gran
tributo; e con una costituzion generale
accordò il perdono a chiunque avea preso
l'armi in favore del tiranno Eugenio,
e principalmente a <i>Flaviano</i> il giovane,
figlio dell'altro che fu prefetto del pretorio,
e partigiano spasimato di quell'usurpatore.
L'anno è questo in cui santo
<span class="pagenum"><a id="Page_328"></a>[328]</span>
<i>Agostino</i> fu ordinato vescovo d'Ippona <span class="fnote">[Prosper, in Chron. Cassiodorus, in Chronico.]</span>,
oggidì Bona in Africa.
</p>
<hr />
</div>

<div class="chapter">
<h2 class="hidden"><a id="CCCXCVI"></a>CCCXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Siricio</span> papa 12.</td>
  </tr>
  <tr>
    <td><span class="smcap">Arcadio</span> imperad. 14 e 2.</td>
  </tr>
  <tr>
    <td><span class="smcap">Onorio</span> imperadore 4 e 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arcadio Augusto</span> per la quarta
volta, e <span class="smcap">Flavio Onorio Augusto</span> per
la terza.
</p>

<p>
Se Onorio Augusto dimorante in Milano
prese il terzo consolato con quella
solennità che Claudiano <span class="fnote">[Claud., de Consul. IV Honor.]</span> descrive nel
quarto suo, un mirabil concorso di gente
da Roma e dalle provincie d'Occidente
dovette vedersi in quella città nel primo di
gennaio, e una straordinaria pompa. Continuò
ancora per quest'anno <i>Fiorentino</i>
ad esercitar la carica di prefetto di Roma,
del che ci accertano le leggi del codice
Teodosiano. Merita ben poi d'essere
osservato ciò che scrive Simmaco <span class="fnote">[Symmachus, lib. 4, epist. 61.]</span>
(verisimilmente in quest'anno): cioè che
un <i>console surrogato</i>, o sia sostituito,
mentre nel giorno natalizio di Roma, o
sia nel dì 21 di aprile, con gran pompa
era condotto in essa Roma sopra un carro
trionfale, ne cadde, e si ruppe una gamba:
accidente che dai superstiziosi Romani
fu preso per presagio di disgrazie in avvenire.
Per tanti anni addietro non si trova
menzione o vestigio di <i>consoli sostituiti</i>,
che cotanto furono in uso sotto
gl'imperadori pagani, se non che nelle
Iscrizioni talun comparisce <i>console ordinario</i>:
indizio che non erano cessati i sostituiti.
E noi sappiamo di certo che san
Paolino vescovo di Nola era stato console
surrogato alcuni anni prima d'ora, come
credo di aver dimostrato altrove <span class="fnote">[Anecdot. Latin., Dissert. IX ad s. Paulin.]</span>.
Nell'anno presente, per attestato dell'altro
Paolino <span class="fnote">[Paulin., Vit. Sancti Ambros.]</span>, che scrisse la vita di santo
<span class="pagenum"><a id="Page_329"></a>[329]</span>
Ambrosio, accadde, che mentre interveniva
il popolo ad un magnifico combattimento
di fiere mandate dall'Africa per
celebrare il consolato di Onorio Augusto
<i>Stilicone</i> conte, ad istanza di <i>Eusebio</i> prefetto
del pretorio d'Italia, spedì dei soldati
a prendere un certo Cresconio, reo
di gravi delitti, che s'era ritirato in chiesa,
ed avea abbracciato il sacro altare. Godevano
anche allora le chiese il privilegio
dell'immunità. Sant'Ambrosio che li si
trovava in quel tempo con alcuni pochi
ecclesiastici, cercò ben di difenderlo, ma
non potè; del che sommamente egli s'afflisse,
e pianse non poco davanti al medesimo
altare. Ritornati poi che furono
all'anfiteatro gli uffiziali che aveano condotto
via Cresconio, e postati al luogo
loro, avvenne che alcuni liompardi sbucati
nella platea, con un salto arrivarono
sopra le sbarre, e lasciarono malamente
graffiati e feriti que' medesimi uffiziali: il
che osservato da Stilicone, cagion fu che
egli, fatta penitenza del fallo, soddisfacesse
al santo arcivescovo, nè gastigasse
dipoi il delinquente.
</p>

<p>
Era ben riuscito a questo generale
di atterrar nell'anno precedente il suo
emulo Rufino, figurandosi forse di poter
mettere le mani anche nel governo dell'orientale
imperio a tenore delle sue
pretensioni. Ma insorse nella corte d'Arcadio
un competitore anche più potente
dell'altro, cioè l'eunuco <i>Eutropio</i>, che
tosto fece argine ai disegni di Stilicone.
Intanto i masnadieri goti seguitavano a
devastare la Grecia. Ancorchè questa
fosse della giurisdizion di Arcadio, non
lasciò Stilicone di voler passare con
assai forze sopra una flotta di navi, che
approdò nel Peloponneso, o sia nella
Morea. Zosimo <span class="fnote">[Zosim., lib. 5, cap. 7.]</span> scrive ciò fatto nell'anno
precedente, ma, secondo Claudiano,
ciò sembra avvenuto nel presente;
e forse non sussiste ch'egli si fosse ritirato
da quelle contrade. Gran copia di
que' Barbari furono in vari incontri tagliati
<span class="pagenum"><a id="Page_330"></a>[330]</span>
a pezzi, ed avrebbe Stilicone potuto
farli perir tutti, se non si fosse
perduto nelle delizie e nei divertimenti
di buffoni e di donne poco oneste, concedendo
nel medesimo tempo man larga
ai suoi soldati di radere quelle poche
sostanze che i Barbari aveano lasciate
indietro. Grande ombra intanto e gelosia
prese la corte di Costantinopoli di questi
andamenti di Stilicone, e più ne prese
Eutropio, siccome ben conoscente
degli ambiziosi disegni di questo generale,
e però si pensò quivi al riparo. S'erano
ritirati i Goti nell'Epiro, e lo distruggevano.
Arcadio, per consiglio de' suoi,
maneggiò e conchiuse con loro un trattato
di pace, ed accettò da lì a non molto
<i>Alarico</i> per generale dell'armi sue: con
che cessò la paura del barbarico potere.
Un passo più forte fece dipoi (non so
dir se in questo, o nell'anno seguente)
con dichiarare Stilicone perturbatore delle
giurisdizioni altrui, e nemico pubblico
e con occupar tutti i beni, cioè le terre
ed il palazzo ch'egli godeva in Oriente.
Sicchè Stilicone altro non avendo fatto
che aumentare alla Grecia i malanni
cagionati dai Goti, fu obbligato a ritornarsene
in Italia. Tali atti per conseguente
introdussero della diffidenza e del mal
animo fra i due fratelli Augusti, benchè
il maggior fuoco consistesse nel vicendevol
odio dei due principali ministri e
favoriti, cioè di <i>Stilicone</i> e di <i>Eutropio</i>.
Claudiano <span class="fnote">[Claud., de Laud. Stiliconis.]</span> lascia intendere che si
giocò dipoi ancora d'occulte insidie contro
la vita di Stilicone, e per corrompere
i generali di Onorio, essendosi intercette
lettere che scoprirono gl'intrighi segreti.
Intanto uno de' principali studi dell'eunuco
Eutropio era quello di levarsi
d'attorno le persone di credito, e chiunque
potea fargli ombra, ed intorbidar la
felicità del suo comando <span class="fnote">[Idem, in Eutropium, lib. 1.]</span>. Forse circa
questi tempi egli trovò le maniere per far
cacciare in esilio <i>Timasio</i>, valoroso general
dell'armate, ed <i>Abondanzio</i> già
<span class="pagenum"><a id="Page_331"></a>[331]</span>
stato console <span class="fnote">[Zosim., lib. 5, cap. 11.]</span>, con inventar cabale e
false accuse, e trovar persone infami che
tenevano mano a tutte le sue iniquità.
Sotto un principe debole possono tutto i
ministri cattivi. Molte leggi abbiamo dei
due Augusti in quest'anno <span class="fnote">[Gothofred., Chron. Cod. Theod.]</span>, la maggior
parte nondimeno di Arcadio, date in
Costantinopoli. Alcune d'esse contro
degli eretici, altre perchè non sia fatto
aggravio ai giudici, altre perchè i magistrati
spediscano prontamente le cause
criminali, acciocchè non marciscano nelle
prigioni i poveri carcerati.
</p>
<hr />
</div>

<div class="chapter">
<h2 class="hidden"><a id="CCCXCVII"></a>CCCXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCVII</span>. Indiz. <span class="scp">X</span>.</td>
  </tr>
  <tr>
    <td><span class="smcap">Siricio</span> papa 13.</td>
  </tr>
  <tr>
    <td><span class="smcap">Arcadio</span> imperad. 15 e 3.</td>
  </tr>
  <tr>
    <td><span class="smcap">Onorio</span> imperadore 5 e 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Cesario</span> e <span class="smcap">Nonio Attico</span>.
</p>

<p>
Console per l'Oriente fu <i>Cesario</i>.
Viene appellato dal padre Pagi <span class="fnote">[Pagius, Critic. Baron.]</span> prefetto
della città di Costantinopoli; ma
chiaramente risulta dalle leggi del codice
Teodosiano, ch'egli era prefetto del
pretorio d'Oriente. Perchè in Roma una
iscrizione si trova, dedicata alla madre
degli dii da <i>Clodio Ermogeniano Cesario,
uomo chiarissimo</i>, il Reinesio <span class="fnote">[Reines., Ep. LXIX.]</span> si avvisò
che tali fossero i nomi di questo
console; nel che fu seguitato dal Relando <span class="fnote">[Reland., in Fast.]</span>.
Ma <i>Cesario</i> console di questo
anno dimorava in Oriente, e nulla avea
che fare in Roma, e conseguentemente
non si può dire spettante a lui quel
marmo. <i>Attico</i> fu console per l'Occidente.
Quali ho io posto i nomi di questi consoli,
tali si trovano in due iscrizioni da
me date alla luce <span class="fnote">[Thes. novus Inscript., pag. 394.]</span>. Gran perdita fece
nell'anno presente la Chiesa di Dio e di
Milano per la morte dell'incomparabil
arcivescovo di quella città, cioè di santo
<i>Ambrosio</i>, accaduta nel dì 4 d'aprile, in
<span class="pagenum"><a id="Page_332"></a>[332]</span>
cui correva allora il sabato santo. Le
sue rare virtù, gloriose azioni e miracoli,
si leggono nella di lui vita, scritta
da Paolino suo diacono <span class="fnote">[Paulin., Vit. Sancti Ambros.]</span>, dall'Herman
e dal Tillemont. V'ha chi riferisce all'anno
seguente la di lui morte: ma le
ragioni addotte dal padre Pagi, sufficienti
sono a stabilirla nel presente. Seguitava
l'Augusto Onorio a tener la sua corte
in essa città di Milano, come consta da
varie sue leggi <span class="fnote">[Gothofr., Chron. Cod. Theodos.]</span> di quest'anno pubblicate
ivi, contandosene una sola data
in Padova nel mese di settembre. Noi
troviamo in esse stabiliti i privilegi e le
esenzioni delle persone ecclesiastiche, e
nominatamente del romano pontefice;
saggi regolamenti per la quiete e maestà
della città di Roma; e per mantenere in
essa l'abbondanza del grano. Insorse in
quest'anno un pericoloso turbine contra
di esso Augusto nell'Africa. Il grado di
conte e generale delle milizie di quelle
provincie era da molto tempo esercitato
da <i>Gildone</i>, personaggio africano, e fratello
di quel medesimo Fermo che noi
vedemmo ribellato all'imperio l'anno
375. Perchè egli aveva ben servito ai
Romani contra d'esso suo fratello, fu
promosso agli onori, ed arrivò ad ottenere
l'importantissimo comando suddetto.
Ma costui, se non falla Marcellino conte <span class="fnote">[Marcell. Comes, in Chronic.]</span>,
era pagano, e certamente i suoi
costumi tale il davano a divedere. Secondo
Claudiano <span class="fnote">[Claud., de Bello Gildonis.]</span>, l'avarizia, la crudeltà
e la lussuria più stomacosa, tuttochè
egli si trovasse in età avanzata, davano
negli occhi di ognuno, e faceano
gemere que' popoli che per dieci o dodici
anni ebbero sulle spalle questo cattivo
uffiziale. Sant'Agostino <span class="fnote">[August., Ep. LXXXVII. et in Joh. Homil. V.]</span> attesta
anche egli che le di lui scelleraggini erano
famose dappertutto. A compierle
vi mancava la perfidia ed infedeltà verso
il sovrano, ed egli a questo anche pervenne.
<span class="pagenum"><a id="Page_333"></a>[333]</span>
Allorchè seguì la ribellione di
Eugenio, già dicemmo che Teodosio Augusto
con tutti gli ordini a lui inviati di
venire in soccorso suo, non fu punto ubbidito,
perchè il malvagio uomo avea risoluto
di aspettare la decision della guerra,
per seguitar poi chi restava vittorioso.
Ebbe la fortuna che Teodosio sopravvisse
poco, perchè certo ne avrebbe ricevuto
da lui il meritato castigo.
</p>

<p>
Ora costui, dopo la morte di esso
Teodosio, durante qualche tempo riconobbe
per suo signore Onorio Augusto,
alla cui giurisdizione apparteneva l'Africa
tutta. Quindi cominciò delle novità.
Eutropio, padrone della corte di Arcadio,
e nemico di Stilicone, non cessava <span class="fnote">[Claud., in Eutrop. Zosim., lib. 5, cap. 11.]</span> di
attizzar il fuoco fra i due fratelli Augusti,
e conoscendo che arnese cattivo fosse
Gildone, si diede a lusingarlo con sì
buon successo, che il trasse ad abbandonare
Onorio, e a sottomettere l'Africa
ad Arcadio <span class="fnote">[Orosius, lib. 7, cap. 36.]</span>. Fu nondimeno creduto
che le mire di Gildone tendessero a rendersi
signore assoluto delle provincie
africane, senza dipendere da alcuno dei
fratelli Augusti: cosa da lui riputata
facile, stante la poco buona intelligenza
che passava fra loro; oltre di che, li riputava
egli come due fanciulli, da non
prendersi punto soggezione di essi. Non
prese già costui il titolo di re, come avea
fatto Fermo suo fratello; ma non perciò
lasciava di farla da re colle opere <span class="fnote">[Claud., de Bello Gildonis.]</span>,
e teneva in piedi una possente armata
di fanti e cavalli, mantenuta ed arricchita
colle spoglie de' più facoltosi di
quelle contrade. Da' suoi fedeli avvertito
Onorio di tali andamenti del perfido
Gildone, spedì al senato di Roma le
memorie e pruove dei di lui delitti <span class="fnote">[Symmachus, lib. 4, epist. 4.]</span>,
per le quali fu egli dichiarato nemico
<span class="pagenum"><a id="Page_334"></a>[334]</span>
pubblico, e pubblicata la guerra contro
di lui. Ma Gildone l'avea già cominciata
contro la stessa Roma col non permettere
che vi si conducesse grano per mare:
cosa che accrebbe la carestia in
quella gran città, tribolata dalla fame
per altre precedenti disgrazie. Convenne
dunque ricorrere al rimedio di formare
una flotta ricca di molte vele, per menarne
dalla Francia e dalla Spagna. In
questo medesimo tempo Stilicone <span class="fnote">[Claud., in Eutrop.]</span> si
applicò con tutta diligenza a fare i preparamenti
opportuni di gente, navi e
danari per liberar l'Africa da questo
tiranno. Il senato romano intanto non
mancò d'inviar ambasciatori ad Arcadio,
per pregarlo di lasciar l'Africa a chi ne
era legittimo padrone, e di non mischiarsi
nella protezion di Gildone, procurando
insieme di rimettere la buona armonia
fra lui e l'Augusto suo fratello. Per
la maggior parte di quest'anno si fermò
esso Arcadio in Costantinopoli, e solamente
nella state andò a villeggiare ad
Ancira capitale della Gallizia <span class="fnote">[Gothofred., Chron. Cod. Theodos.]</span>. Molte
leggi di lui si veggono contro chi entrasse
per danaro nelle cariche della corte;
editto che non si sa intendere come
uscisse, quando vi dominava Eutropio,
accusato da Claudiano, da Zosimo e da
altri per venditore de' governi e degl'impieghi.
Decretò la pena della vita contro
i pubblicani ch'esigessero più delle
tasse prefisse alle pubbliche imposte. Volle
ancora che per riparar le strade, i
ponti, gli acquidotti e le mura delle città,
si servissero i governatori dei materiali
di diversi templi di gentili ch'erano stati
demoliti: con che la distruzione dell'idolatria
anche per questo conto tornò in
utilità del pubblico.
</p>
<hr />
</div>

<div class="chapter">
<p>
<span class="pagenum"><a id="Page_335"></a>[335]</span>
</p>

<h2 class="hidden"><a id="CCCXCVIII"></a>CCCXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCVIII</span>. Indiz. <span class="scp">XI</span>.</td>
  </tr>
  <tr>
    <td><span class="smcap">Anastasio</span> papa 1.</td>
  </tr>
  <tr>
    <td><span class="smcap">Arcadio</span> imperadore 16 e 4.</td>
  </tr>
  <tr>
    <td><span class="smcap">Onorio</span> imperadore 6 e 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Onorio Augusto</span> per la quarta
volta, e <span class="smcap">Flavio Eutichiano</span>.
</p>

<p>
L'imperadore <i>Onorio</i> procedette console
in Milano per la quarta volta. <i>Flavio
Eutichiano</i> (che così si trova egli nominato
in una inscrizione <span class="fnote">[Thesaur. novus Inscrip., pag. 194.]</span>) fece la solennità
del suo consolato in Costantinopoli,
siccome console orientale. Era nel medesimo
tempo prefetto del pretorio di
Oriente, perchè non sussiste, come fu
d'avviso il Tillemont, che quella prefettura
fosse allora appoggiata a <i>Cesario</i> <span class="fnote">[Gothofred., Chronol. Cod. Theodos.]</span>.
Le leggi di Arcadio Augusto pertinenti
all'anno presente quasi tutte son date
in Costantinopoli, una in Nicea di Bitinia
ed un'altra in Minizo della Galizia.
Ordinò esso Augusto che fosse lecito ai
Giudei di prendere i loro patriarchi per
arbitrii nelle lor liti civili, e che i giudici
dovessero eseguire i laudi proferiti da
essi: il che con altra legge promulgata in
quest'anno fu medesimamente conceduto
ai vescovi della Chiesa cattolica. Contra
degli eretici eunomiani e montanisti
uscirono rigorosissime pene, ed altre
ancora contro gli uffiziali militari che
permettevano ai soldati di pascolare i
lor cavalli nelle praterie dei particolari.
Ma più delle altre leggi strepito fece una
data nel dì 27 di luglio, di cui parla anche
Socrate <span class="fnote">[Socrat., l. 6, cap. 5.]</span>, come procurata e voluta
da <i>Eutropio</i>, ministro onnipotente nella
corte di Arcadio. In questo anno fu essa
pubblicata, e non già nel 396, come
stimò il Tillemont <span class="fnote">[Tillemont, Mémoires des Empereurs.]</span>, citando Sozomeno <span class="fnote">[Sozom., lib. 8, cap. 7.]</span>,
perchè tanto questo storico, quanto
Socrate attestano che non molto dappoi
<span class="pagenum"><a id="Page_336"></a>[336]</span>
la vendetta di Dio cadde sopra il medesimo
Eutropio. Questa legge fu che a niuno
ricercato dalla giustizia fosse lecito il
rifugiarsi nelle chiese, e che questi tali
avessero da estrarsi di là per forza, e
dovessero anche più severamente essere
puniti per sì fatto ricorso. Troppi nemici
si andava ogni dì facendo colla sua
prepotenza ed avidità l'iniquo Eutropio,
ed egli non voleva che alcuno fosse salvo
dalle sue mani. È sembrato e sembra a
molte savie persone, essere cosa ingiusta
che le chiese di Dio servano di asilo e
protezione ai malfattori che turbano la
quiete del pubblico, ma giusta, per lo
contrario, che sieno il rifugio dei miserabili.
Certamente pare che non possa
neppur piacere a Dio l'impunità dei
gravi misfatti con malizia commessi,
perchè troppo incomodo e danno proviene
ai comuni dal sofferire nel loro
seno certe erbe cattive, e si dee aver più
carità ad un popolo intero che ad un
particolare scellerato. E quando pur anche
sia convenevole ammettere un asilo
per cadauna città e terra, di cui godano
varii delinquenti, non si dovrebbe permettere
tanta moltiplicità d'altri asili,
quanta è dappertutto la copia delle chiese
e degli oratorii. Permise Iddio che non
istesse molto lo stesso Eutropio a provar
egli stesso l'ingiustizia di questa esorbitante
legge; e ciò avvenne nel seguente
anno. Varie appendici ancora conteneva
il medesimo editto, e fra le altre cose
era proibito ai debitori di qualunque
fatta il godere della immunità de' sacri
luoghi; e qualora gli ecclesiastici alla
prima chiamata non li consegnavano
alle mani della giustizia, erano costretti
gli economi delle chiese a pagar quei
debiti col danaro delle chiese medesime.
Ma perchè questo ed altri capi della legge
suddetta oltrepassavano le misure del
giusto, della carità e del decoro della
casa di Dio, fu poi da altre susseguenti
riformata e corretta.
</p>

<p>
Noi lasciammo <i>Stilicone</i> conte, e
generalissimo dell'Augusto Onorio, tutto
<span class="pagenum"><a id="Page_337"></a>[337]</span>
affaccendato nell'armamento per procedere
contra di Gildone conte, usurpatore
dell'Africa; quando la fortuna gli
presentò un buon regalo <span class="fnote">[Zosim., lib. 5, cap. 11. Orosius, lib. 7,
cap. 36. Claud., de Laud. Stilic.]</span>. Avea Gildone
un fratello, appellato <i>Masceldel</i> o
<i>Mascezel</i>, di professione cristiano, il quale,
tra perchè vide in pericolo più volte
la vita sua per le barbarie del fratello,
e perchè non volle aver parte alla ribellione
da lui meditata, se ne fuggì in Italia
alla corte imperiale. Restarono due
suoi figliuoli in Africa uffiziali di milizie;
Gildone per vendetta amendue li fece
uccidere: il che fu una lettera di maggiore
raccomandazione per Mascezel appresso
di Stilicone. Destinato questo
Africano per capitan generale dell'armata
allestita contra di suo fratello, fece
vela con una possente flotta da Pisa,
non ancor venuta la primavera di quest'anno.
Abbiamo da Orosio che in
passando Mascezel in vicinanza dell'isola
della Capraia, dove, abitava allora un
gran numero di santi romiti, si fece
sbarcare colà, e siccome egli ero cristiano,
così tanto fece colle sue preghiere,
che indusse alcuni di que' buoni servi
di Dio ad andar seco in quella spedizione.
La lor compagnia, le preghiere, i
digiuni, ch'egli con lor faceva, e il cantar
egli de' salmi con essi, furono quell'armi,
nelle quali egli maggiormente ripose
la speranza della vittoria. Sbarcò
l'esercito romano nell'Africa, e si accampò
nella Numidia fra Tebaste e Metredera;
ma poco tardò ad accorgersi
della sua debolezza in confronto di quello
che dalle molte nazioni africane aveva
ammassato Gildone <span class="fnote">[Claud., de Laud. Stiliconis.]</span>. Scrivono ch'egli
menò in campo settanta mila combattenti,
con deridere per conseguente il
poco numero de' Romani, e con vantarsi
di farli tutti calpestare dalla sua cavalleria <span class="fnote">[Paulin., Vit. s. Ambros.]</span>.
In fatti Mascezel, ben pesate le
strabocchevoli forze nemiche, ad altro
<span class="pagenum"><a id="Page_338"></a>[338]</span>
non pensava che a ritirarsi, quando una
notte, per attestato di Paolino nella vita
di san Ambrosio, gli apparve in sogno
questo santo arcivescovo con un bastone
in mano. Si gittò a' suoi piedi Mascezel,
ed il santo col bastone tre volte picchiò
in terra dicendo: <i>Qui, qui, qui,</i> e disparve.
Prese da tal visione il generale gran fidanza
della vittoria in quel medesimo
sito, e fra tre dì; e però stette saldo.
Dopo aver dunque passata la notte precedente
al terzo giorno <span class="fnote">[Orosius, lib. 7, cap. 36. Marcell. Comes, in
Chronic.]</span> in pregar Dio
e salmeggiare, ed essersi munito col
sacramento celeste, fatto giorno, mise in
armi le sue genti per ben ricevere i
nemici che si appressavano. Forse era
sul fine di marzo. Alle prime schiere di
Gildone, nelle quali s'incontrò, parlò di
pace; ma perchè da uno degl'alfieri
avversarii gli fu riposto con insolenza,
gli diede un colpo di spada nel braccio,
per cui la di lui bandiera si abbassò.
Coloro che erano più addietro, mirando
quel segno, ed avvisandosi che i primi si
fossero renduti, calarono anche essi a
gara le loro insegne, a si arrenderono a
Mascezel. Probabilmente erano milizie
romane costoro. I Barbari, veggendosi
così abbandonati dai primi, presi dalla
paura, dopo qualche leggiero combattimento,
voltarono tutti le spalle <span class="fnote">[Claud., de Laud. Stiliconis.]</span>. Ebbe
Gildone tempo da fuggire in una nave,
ma sorpreso da burrasca, fu suo malgrado
spinto al porto vicino ad Ippona,
dove gli vennero messe le mani addosso.
Esposto agli scherni del popolo, fu poi
cacciato in prigione, dove fra pochi giorni
si trovò strangolato, per quanto si
disse, di propria mano, senza che suo
fratello Mascezel, ch'era lungi di là, venisse
a sapere il gastigo datogli da Dio,
se non dopo il fatto <span class="fnote">[Idacius, in Chron.]</span>. In questa miracolosa
maniera si dissipò quel temporale,
e tornò l'Africa alla quieta primiera.
<span class="pagenum"><a id="Page_339"></a>[339]</span>
Zosimo <span class="fnote">[Zosimus, lib. 5, cap. 12.]</span> in due parole scrive che
Gildone rimasto in una campale giornata
sconfitto dal fratello, per non cadere in
mano di lui, s'impiccò per la gola. Ma
Paolo Orosio, che pochi anni dopo fu in
Africa, ed informossi ben del fatto, e
Paolino scrittore contemporaneo della
vita di sant'Ambrosio, e Marcellino conte,
ci assicurano che la faccenda passò
come abbiam detto, sicchè in Roma nello
stesso tempo fu portata la nuova dello
sbarco de' nemici, e della presa di Gildone.
I beni di costui, ch'erano immensi,
e di assaissimi complici suoi, rimasero
preda del fisco. La moglie e la sorella
di lui si ritirarono a Costantinopoli,
dove <i>Salvina</i> di lui figlia era maritata
con un cugino germano di Arcadio Augusto,
chiamato <i>Nebridio</i>. Queste donne
si veggono lodate dipoi da san Girolamo <span class="fnote">[Hieron., in Epist.]</span>
e da Palladio <span class="fnote">[Pallad., in Dialog.]</span> per la loro pietà.
Tornossene <i>Mascezel</i> vittorioso a
Milano, dove fu accolto con assai carezze,
e caricato di speranze da Stilicone.
Ma o sia ch'egli pretendesse troppo, e
che Stilicone, uomo tutto di mondo, nulla
volesse dargli, abbiamo da Zosimo che
Stilicone se ne sbrigò in una barbarica
forma; perchè un dì cavalcando in sua
compagnia con altri molti, Mascezel, nel
passare sopra il ponte di un fiume, egli
fu, per ordine di Stilicone, rovesciato
nell'acqua, dove miseramente perì. Orosio <span class="fnote">[Orosius, lib. 7, cap. 36.]</span>
aggiugne essersi egli insuperbito
forte dopo la vittoria suddetta, e
che più non curando la compagnia dei
servi del Signore, osò anche violare il
rispetto dovuto alle chiese, con estrarne
per forza persone colà rifugiate, probabilmente
complici di Gildone, ed aver
egli perciò irritata la giustizia di Dio. Ma
non lasciò per questo di dar negli occhi
di ognuno la perfidia ed ingratitudine di
Stilicone.
</p>

<p>
Sempre più intento questo ministro,
<span class="pagenum"><a id="Page_340"></a>[340]</span>
siccome arbitro della corte di Onorio, a
stabilir la propria fortuna e possanza, non
era ancor giunto esso Augusto all'età di
quattordici anni <span class="fnote">[Claud., de Laudib. Stilicon. Zosim., lib. 5,
cap. 12.]</span>, quando gli fece prender
per moglie <i>Naria</i> figliuola sua, e di
<i>Serena</i> cugina del medesimo Onorio,
ancorchè neppur essa fosse in età nubile.
Allorchè fu portata a Milano la nuova
della disfatta di Gildone, si facevano tuttavia
le allegrezze per tali nozze, nozze
celebrate da Claudiano con un poema, e
colla predizione di molti re che ne
doveano nascere. Ma Claudiano era poeta,
e non profeta: del che meglio si accorgeremo
andando innanzi. Nel dì 26 di
novembre dell'anno presente <span class="fnote">[Anast., Bibliothec. Baronius, Pagius, Papebrochius,
etc.]</span> terminò
Siricio romano pontefice la sua gloriosa
vita, con avere meritato per le sue
molte virtù d'essere annoverato fra i
santi. Della durazion del suo pontificato
già parlammo di sopra in riferir la sua
elezione. Ebbe per successore nella sedia
di san Pietro <i>Anastasio</i> di nazione Romano.
Non abbiamo lumi sufficienti dalla
storia per intendere meglio ciò che circa
questi tempi Claudiano <span class="fnote">[Claud., de Laudib. Stilicon.]</span> accenna delle
azioni di Onorio Augusto e di Stilicone
suocero suo, dicendo ch'erano occupati
a ricevere le sommissioni degli Alamanni,
Svevi e Sicambri. V'ha una legge <span class="fnote">[L. <i>Quoniam</i> de Censitor. Cod. Theodos.]</span> di questo
imperadore, data nel dì 5 d'aprile dell'anno
seguente, dove si parla di Barbari di
diverse nazioni passati ad abitar nel paese
romano. Questi tali venivano chiamati
nelle Gallie <i>Leti</i>; e le terre che loro si davano
da coltivare portavano il nome di <i>letiche</i>,
con obbligo imposto ad essi di servire,
occorrendo, nell'armate dell'imperadore,
e per conseguente erano specie di
benefizii o feudi. Gran dubbio ho io che
i <i>Liti</i> o <i>Lidi</i> più volte nominati nei Capitolari
di Carlo Magno, e che, secondo le
prove da me addotte altrove <span class="fnote">[Antiquit. Italic. Tom. I, Dissert. XV.]</span>, non erano
<span class="pagenum"><a id="Page_341"></a>[341]</span>
servi, ma uomini liberi, potessero essere gli
stessi che <i>Leti</i> di questi tempi, avendo potuto
durare il lor nome sino al secolo nono.
Essendo mancato di vita nel settembre
del precedente anno <i>Nettario</i> arcivescovo
di Costantinopoli <span class="fnote">[Marcellinus Comes, in Chronic. Socrati,
lib. 6, cap. 2.]</span>, san <i>Giovanni
Grisostomo</i> fu nel dì 26 di febbraio dell'anno
presente posto in quella cattedra
con applauso di tutto il popolo. Questa fu
una delle più lodevoli azioni che mai si
facesse Eutropio, da noi veduto direttor
supremo della corte di Arcadio Augusto.
Imperciocchè egli fu quegli che fece venir
da Antiochia questo santo e mirabil
ingegno, e procurò che in lui cadesse l'elezione
per l'arcivescovato di Costantinopoli.
Felice sarebbe stato costui <span class="fnote">[Chrysost., Orat. in Eutrop.]</span> se
avesse saputo profittare dell'amicizia di
questo incomparabile dottor della Chiesa
di Dio, il quale non mancò di fargli conoscere
la vanità delle speranze umane,
fondate sopra illustri dignità e sopra molte
ricchezze; ma egli, ubbriaco della sua
grandezza e cieco nella fortuna presente,
si dovette ridere di lui, con giungere poi
nel seguente anno a disingannarsi, ma
senza che punto gli giovasse un tal disinganno.
Teofane <span class="fnote">[Theoph., in Chronogr.]</span> osserva che <i>Libanio</i>
sofista pagano, interrogato prima di morire,
chi dovesse a lui succedere nella
scuola, rispose: <i>Io direi Giovanni</i> (appellato
dipoi Grisostomo) <i>se non ce l'avessero
rubato i Cristiani</i>; tanto era fin
d'allora stimato il suo ingegno, prezzata
la sua eloquenza.
</p>
<hr />
</div>

<div class="chapter">
<p>
<span class="pagenum"><a id="Page_342"></a>[342]</span>
</p>

<h2 class="hidden"><a id="CCCXCIX"></a>CCCXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CCCXCIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Anastasio</span> papa 2.</td>
  </tr>
  <tr>
    <td><span class="smcap">Arcadio</span> imperadore 17 e 5.</td>
  </tr>
  <tr>
    <td><span class="smcap">Onorio</span> imperadore 7 e 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Eutropio</span> e <span class="smcap">Flavio Mallio Teodoro</span>.
</p>

<p>
Questo <i>Teodoro</i>, console cristiano per
l'Occidente, è celebre per le lodi a lui
date da Claudiano nel suo Panegirico <span class="fnote">[Claud., de Consul. Theod.]</span>,
in occasione di questo consolato, aveva
anche sant'Agostino a lui dedicato nell'anno
386 il suo libro della Vita beata.
Fra lui e <i>Simmaco</i> senatore passava stretta
amicizia. Dopo aver egli sostenuto
varie illustri cariche, e specialmente quella
di prefetto del pretorio d'Italia, giunse
nell'anno presente al colmo degli onori,
perchè fatto degno della trabea consolare.
<i>Eutropio</i>, console per l'Oriente,
quel medesimo eunuco è di cui tante volte
abbiam parlato, già divenuto maggiordomo
ed arbitro della corte dell'imperadore
Arcadio, la cui ambizione non mai
paga, per attestato di Filostorgio <span class="fnote">[Philostorg., lib. 11, cap. 4.]</span> e di
Claudiano <span class="fnote">[Claud., in Eutrop., lib. 2.]</span>, portò quell'Augusto a dargli
anche il titolo di patrizio e di padre
dell'imperadore, e finalmente a disegnarlo
consolo per l'anno presente. Al dir di
Claudiano, Stilicone non permise che
questo mezzo uomo fosse riconosciuto
per console nell'Occidente. Perciò si
trovano inscrizioni, dove il solo <i>Teodoro</i>
è nominato console. Una legge dell'imperadore
Onorio nel Codice Teodosiano <span class="fnote">[Gothofred., in Chronol. Cod. Theodos.]</span>
ci fa vedere in quest'anno prefetto
di Roma <i>Flaviano</i>. Le altre leggi
del medesimo Augusto cel rappresentano
ora in Milano, ed ora in Ravenna,
Brescia, Verona, Padova ed Altino. In
esse veggiamo ordinato <span class="fnote">[L. 4, de itiner. munien. Cod. Theodos.]</span>, che pel risarcimento
delle pubbliche strade ognun
sia tenuto a concorrere, non volendo che
<span class="pagenum"><a id="Page_343"></a>[343]</span>
alcuno, e neppure gli uffiziali della corte,
e neppur le terre proprie dello stesso
principe godessero per questo riguardo
esenzione alcuna. Cagione eziandio di
gravissimi lamenti nella Gallia erano le
protezioni dei grandi, e i privilegi e le
esenzioni concedute a non pochi, i quali
perciò non pagavano i tributi, vegnendo
con ciò le persone deboli ad essere aggravate
tanto per la parte de' paesi pubblici
a loro spettante, quanto per quella che
non pagavano le persone forti: disordine
non ignoto ad altri paesi e ad altri
tempi. Con suo editto <span class="fnote">[L. 26, omni amoto de Annona et Tribut.
Cod. Theodos.]</span> ordinò Onorio
che niuno per questo conto potesse allegar
esenzioni, e che qualsivoglia suddito
fosse astretto al pagamento di tutte le
pubbliche imposte a rata de' suoi beni.
Ma questa legge in pratica si trovò simile
alle tele de' ragni che fermano i piccioli
insetti, ma non già i grossi augelli;
e col tempo fece perdere le Gallie al romano
imperio. Confermò per lo contrario
l'Augusto Onorio i lor privilegii alle
chiese, e pubblicò nuovi ordini contro
l'esecrabil setta dei Manichei. Altre leggi
ancora abbiamo tanto di esso Onorio,
quanto di Arcadio suo fratello intorno ai
pagani. In una Arcadio ordina che si demoliscano
i templi de' gentili che si trovino
alla campagna, acciocchè si levi il
nido, alla superstizione <span class="fnote">[Vide lib. 16, tit. 10, Cod. Theod.]</span>. Opinione
d'uomini dotti è stata che il nome di
<i>pagani</i> fosse dato agl'idolatri, appunto
perchè, non potendo esercitar nella città
i lor sacrifizii e riti superstiziosi, si riducessero
a farli alla campagna. Con altra
legge Onorio Augusto proibisce i sacrifizii
e i riti profani, ma non vuol che si distruggano
gli ornamenti delle pubbliche
fabbriche. Poscia permette ai pagani le
adunanze, conviti ed allegrie loro solite,
purchè non intervenga sacrifizio nè superstizione
alcuna già condannata. Per
altro abbiamo da Idacio <span class="fnote">[Idacius, in Fast.]</span>, da Prospero
<span class="pagenum"><a id="Page_344"></a>[344]</span>
Tirone <span class="fnote">[Prosper Tiro, in Chron.]</span> e da sant'Agostino <span class="fnote">[August., de Civit. Dei, lib. 8, cap. 33.]</span>, che in
questi medesimi tempi si fece un grande
abbattimento di templi de' gentili, intorno
a che molto hanno detto il cardinal Baronio <span class="fnote">[Baron., Annal. Eccl.]</span>,
il Pagi <span class="fnote">[Pagius, Crit. Baron.]</span> e il Tillemont <span class="fnote">[Tillemont, Mémoires des Empereurs.]</span>.
A me basta di averne dato un cenno.
</p>

<p>
Godè ben l'Occidente per l'anno
presente un'invidiabil pace, ma non già
l'Oriente, dove <i>Gaina</i>, goto ed ariano,
mosse delle gravi tempeste. Costui, che
era stato il principal arnese per abbattere
Rufino ed innalzar Eutropio, ancorchè
fosse ricompensato col grado di generale
della fanteria e cavalleria, pure da smoderata
ambizione invasato, riputava troppo
inferiore al suo merito un tal guiderdone <span class="fnote">[Zosimus, lib. 5, cap. 13.]</span>.
Soprattutto mirava egli con isdegno
ed invidia Eutropio, nel cui seno colavano
tanti onori e tante ricchezze, e
però concepì il disegno di atterrar quest'altro
idolo maestoso della corte <span class="fnote">[Socrat., lib. 6, cap. 6. Sozom., lib. 8, cap. 4.]</span>,
per desiderio ed anche speranza di fondare
sopra la di lui rovina l'accrescimento
della propria autorità e fortuna. Ad
effettuar questo disegno gli si presentò un
efficace strumento, cioè <i>Tribigildo</i> conte,
goto anch'esso di nazione, parente suo,
che comandava allora ad un corpo di
Ostrogoti nella Frigia, ed era disgustato
con Eutropio. Con costui segretamente
s'intese Gaina per quello che si avea da
fare; e fu ben servito. Appena ritornato
Tribigildo nella Frigia, uniti i suoi Goti,
e cominciata la ribellione, si diede a saccheggiar
quel paese con tal crudeltà, che
fin le donne e i fanciulli non erano salvi
dalle loro spade, empiendo con ciò di terrore
tutta l'Asia romana. Pare, secondo
Zosimo <span class="fnote">[Zosim., lib. 5, cap. 17.]</span>, che questo temporale avesse
principio nell'autunno del precedente anno,
perchè Gaina non potea sofferire che
<span class="pagenum"><a id="Page_345"></a>[345]</span>
l'odiato Eutropio fosse anche stato disegnato
console. Ma Claudiano <span class="fnote">[Claud., in Eutrop.]</span> lasciò
scritto essere stata la primavera il tempo,
in cui esso Tribigildo alzò bandiera contra
dell'Augusto Arcadio. Indarno Eutropio
impiegò regali per quetare l'orgoglioso
ribello. Veduto fallito questo ripiego,
spedì poi Leone suo confidente
con un corpo di milizie contra del ribello,
ordinando nello stesso tempo a Gaina
di custodir la Tracia e il mare, acciocchè
a Tribigildo non nascesse voglia di
voltarsi a Costantinopoli. V'ha chi pretende <span class="fnote">[Philostorg., lib. 5, cap. 8.]</span>
che lo stesso Gaina invitasse
Tribigildo a venire, e che se costui veniva,
la città di Costantinopoli col nemico
in seno era spedita. Non osò tanto il ribello,
ed amò piuttosto di volgersi a dare
il sacco alla Pisidia. Intanto ebbe ordine
Gaina di passar in Asia colle milizie. Passò,
ma invece di procedere contra del palese
nemico segreto suo amico, spedì Leone
alla difesa della Panfilia. Per tutti i
mestieri era buono questo Leone, fuorchè
per quello della guerra, e però all'accorto
Tribigildo che finse di fuggire, e
l'addormentò, non riuscì poi difficile il
tornargli improvvisamente addosso, e a
mettere in rotta tulle le di lui brigate.
Nel fuggire esso Leone s'intricò in una
palude, ed ivi lasciò la vita: colpo che
maggiormente accrebbe la paura, per non
dir la costernazione nella corte d'Arcadio.
Lo stesso iniquo Gaina non cessava
di dipingere il male più grande di quel
ch'era, arrivando insino a suggerire che
altro rimedio non restava che di guadagnar
colle buone Tribigildo, accordandogli
le sue dimande, la principal delle quali
era che gli si desse in mano Eutropio,
come cagion di tutti i mali. Di qui scrive
Zosimo <span class="fnote">[Zosim., lib. 5, cap. 17.]</span> che venisse il precipizio di
quel potente ministro.
</p>

<p>
Furono altri di parere che da altra
mano fosse dato il crollo <span class="fnote">[Chrysost., in Psalm. 44, et in Eutrop.
Philostorg., lib. 11, cap. 8.]</span>. Indubitata
<span class="pagenum"><a id="Page_346"></a>[346]</span>
cosa è che Eutropio per la sua insoffribil
boria, per l'insaziabil avidità, e perchè
menava pel naso come un bufalo il debole
imperadore, s'era tirato addosso l'odio
e l'ira d'ognuno. Dio, che voleva in fine
pagarlo per tanti torti da lui fatti alle chiese
e ad ogni sorta di persone, permise che
il forsennato superbo perdesse anche il
rispetto ad <i>Eudossia imperadrice</i>, maltrattandola
di parole, e giugnendo fino
a minacciare di cacciarla di corte. Eudossia,
donna risentita, e a questo affronto
bollente di collera, corse tosto a
prendere le due sue figliuole, cioè <i>Flacilla</i>
nata nell'anno 397, e <i>Pulcheria</i> nata
nel gennaio dell'anno presente <span class="fnote">[Marcellin. Comes, in Chronic. Chron.
Alexandr.]</span>, e
con esse andò a gittarsi a' piedi di Arcadio
Augusto, domandando con alte
grida e lagrime giustizia. A questo assalto
Arcadio una volta si ricordò ch'egli
era il principe. O sia che questo solo
motivo il mettesse in collera contro di
Eutropio, o che vi si aggiugnesse il desiderio
di placare il ribello Tribigildo,
massimamente in tempo che s'intese la
morte di <i>Sapore</i> re di Persia ucciso dai
suoi sudditi, e che veniva minacciata
guerra da <i>Isdegarde</i> suo successore al
romano imperio: fuor di dubbio è che
fatto immantinente chiamar Eutropio, lo
spogliò di tutte le sue cariche, e di tutti
gli immensi beni malamente da lui acquistati,
e il cacciò di palazzo <span class="fnote">[Chrysost., Orat. in Eutrop. et in Psalm. 44.
Zosimus, lib. 5, cap. 18. Sozomenus, Claudian.]</span>. Grande
scena fu quella: sparì in un momento
la grandezza immaginaria di questo castrone,
e tanti suoi adoratori e adulatori
l'abbandonarono, divenendo anche i più
d'essi suoi schernitori e nemici. In istato
sì abbietto mirandosi allora il non più
baldanzoso Eutropio, e temendo del furore
e dell'odio universale del popolo,
altro scampo non seppe trovare che di
rifugiarsi nella chiesa, e di correre ad
abbracciare l'altare: avendo permesso
Iddio che costui, dopo aver nell'anno
<span class="pagenum"><a id="Page_347"></a>[347]</span>
addietro pubblicata la legge che vietava
ai luoghi sacri di servire di asilo ai miserabili,
riconoscesse il suo fallo, col
bisogno di salvarsi in uno di que' medesimi
templi. Intanto ognuno gridava contra
di lui nelle piazze e nei teatri, e nella
corte gli stessi soldati ad alta voce dimandavano
la di lui morte; <i>Gaina</i> anch'egli
facea premura, acciocchè costui
fosse bandito o punito con pena più convenevole
a tanti suoi misfatti. Però Arcadio
inviò una mano di soldati per estrarlo
di chiesa. Loro animosamente s'oppose il
santo arcivescovo <i>Giovanni Grisostomo</i>,
in maniera che coloro irritati presero lo
stesso sacro pastore, e il menarono con
grande insolenza a palazzo, dove tanto
perorò, che Arcadio restò non solamente
persuaso di doversi permettere quell'asilo
ad Eutropio, ma eziandio colle lagrime
e con vive ragioni studiò di ammollir
lo sdegno dei soldati inviperiti contra
di lui <span class="fnote">[Chrysost. Zosimus. Suidas, in Lexico.]</span>. Pochi giorni nondimeno
passarono che Eutropio uscito di chiesa
per fuggire, o trattone per forza, o ceduto
con patto che fosse salva la di lui
vita, fu relegato nell'isola di Cipri, ed
ordinato che si levasse il suo nome dai
Fasti consolari e dalle leggi, si abbattessero
le sue statue, e si abolisse ogni altra
sua memoria. Abbiamo una legge di Arcadio <span class="fnote">[L. 12, de Poenis, Cod. Theodos.]</span>,
data nel dì 17 di gennaio dell'anno
presente, dove si legge la di lui
condanna: il che fece credere al Gotofredo <span class="fnote">[Gothofred., Chronol. Cod. Theodos.]</span>
e al padre Pagi <span class="fnote">[Pagius, Crit. Baron.]</span>, che questa
scena accadesse prima di quel giorno in
questo medesimo anno. Ma, siccome osservò
il Tillemont <span class="fnote">[Tillemont, Mémoires des Empereurs.]</span>, troppo forti ragioni
abbiamo per giudicar fallata quella
data quanto al mese, specialmente perchè
Eudossia avendo partorita <i>Pulcheria</i>
nel dì 19 di gennaio, non avrebbe potuto
presentarla al marito Augusto, come vuol
Filostorgio. Per conseguente sembra più
<span class="pagenum"><a id="Page_348"></a>[348]</span>
verisimile che la di lui caduta s'abbia
da riferire ad alcuni mesi dappoi, e forse
dopo l'agosto. Non si sa quanto tempo
durasse la relegazione di Eutropio in Cipri.
Abbiamo bensì da Zosimo <span class="fnote">[Zosimus, lib. 5, cap. 18.]</span> e da
Filostorgio <span class="fnote">[Philost., lib. 11, cap. 6.]</span>, aver fatto tante istanze
Gaina contra di lui, e suscitati accusatori,
che in fine fu ricondotto da Cipri a
Costantinopoli, e processato. Finalmente
con uno di que' ripieghi che i politici
san trovare per non mantenere i giuramenti,
cioè dicendo che la promessa di
salvargli la vita era solamente per Costantinopoli,
il mandarono a Calcedone,
dove gli fu mozzato il capo. Ed ecco qual
fu il fine di un <i>Eutropio</i> eunuco, e già
schiavo di Arenteo, giunto dal più basso
e vile stato alla maggior grandezza, da
un'estrema povertà ad incredibili ricchezze
e ad una straordinaria potenza.
Di rado le gran fortune, che non han la
base sulla virtù, vanno esenti da somiglianti
gravi peripezie.
</p>
<hr />
</div>

<div class="chapter">
<h2 class="hidden"><a id="CD"></a>CD</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CD</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Anastasio</span> papa 3.</td>
  </tr>
  <tr>
    <td><span class="smcap">Arcadio</span> imperadore 18 e 6.</td>
  </tr>
  <tr>
    <td><span class="smcap">Onorio</span> imperadore 8 e 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Stilicone</span> ed <span class="smcap">Aureliano</span>.
</p>

<p>
Chi fosse <i>Stilicone</i> console occidentale <span class="fnote">[Claud., de laud. Stiliconis, et in IV Consul.
Honor.]</span>,
non ha bisogno il lettore ch'io gliel ricordi.
Quanto ad <i>Aureliano</i> console orientale,
egli era prefetto del pretorio d'Oriente
nell'anno precedente. Ho io altrove <span class="fnote">[Thesaur. Novus Inscript., pag. 394.]</span>
rapportata una iscrizione posta a
<i>Lucio Mario Massimo Perpetuo Aureliano
console</i>, immaginando che potesse parlarsi
quivi di questo Aureliano. Meglio
esaminandola ora, ritrovo che non può
convenire a lui, essendo iscrizione spettante
a Roma pagana, senza nondimeno
<span class="pagenum"><a id="Page_349"></a>[349]</span>
sapere qual altro sito le si possa assegnare
ne' Fasti consolari. Veggasi nulladimeno
all'anno 223. Continuò <i>Flaviano</i>
ad esercitar la prefettura di Roma. Poche
leggi <span class="fnote">[Gothofred., Chron. Cod. Theodos.]</span> di Arcadio Augusto si trovano
sotto quest'anno, perchè egli ebbe
altro da pensare in casa sua, siccome
fra poco diremo: molte sì di Onorio imperadore,
date le più in Milano, e l'altre
in Ravenna, Altino, Brescia ed Aquileia,
ma non senza qualche errore e confusione.
Aspra è ben quella <span class="fnote">[L. 12, de Veter., Cod. Theodos.]</span> emanata nel
dì 30 di gennaio, in cui ordina che sieno
arrolati nella milizia i Leti, Gentili, Alamanni
e Sarmati, ed altri non avanzati
in età, non troppo piccioli, non infermi,
e i figliuoli de' veterani e i licenziati dalla
milizia prima del tempo, e i passati dalla
milizia al clero e all'impiego di seppellire
i morti, pretendendo che questi non
per motivo di religione, ma per poltroneria
abbiano abbandonate l'armi. La
ragione di questo rigoroso ordine ce la
somministra la storia <span class="fnote">[Jordan., de Reb. Getic., c. 29.]</span>. Abbiam fatta
qualche menzione di sopra di <i>Alarico</i>,
principe fra le nazioni dei Goti, non della
famiglia Amala, ch'era la più nobile di
tutte, ma di quella de' Balti (nome in lor
lingua significante ardito), e nato verso
le bocche del Danubio. Non era già costui
pagano, come cel rappresenta il pagano
poeta Claudiano <span class="fnote">[Claud., de IV Consulatu Honor.]</span>, perchè, per attestato
di Orosio <span class="fnote">[Orosius, lib. 7, c. 37.]</span> e di sant'Agostino, egli
professava la religion cristiana, ma contaminata
dal fermento ariano, come la
maggior parte de' Goti praticava da molti
anni addietro. Uomo feroce, e del mestier
della guerra intendentissimo, il quale
pieno di spiriti ambiziosi, anche molti
anni prima di venir a gastigare i peccati
dei Romani, si vantava che nulla egli
crederebbe mai di aver fatto o vinto, se
non prendeva la stessa città di Roma.
Ciò si raccoglie da un poema di
<span class="pagenum"><a id="Page_350"></a>[350]</span>
Claudiano <span class="fnote">[Claud., de Bello Getico.]</span>, composto molto prima ch'egli
eseguisse questo suo disegno; e lo attesta
anche Prudenzio <span class="fnote">[Prudentius, in Symmach.]</span>, parendo eziandio
ch'egli tenesse d'esserne stato accertato
da qualche oracolo. Nell'anno
396, siccome dicemmo, Arcadio per quetare
i Goti che aveano fatta una terribile
irruzione nella Grecia sotto il comando
di esso Alarico, lo avea creato
generale delle milizie nell'Illirico orientale;
ed egli perciò abitava in quelle
parti, cioè o nella Dacia, o nella Mesia
inferiore, o pur nella Grecia e Macedonia.
Giordano istorico <span class="fnote">[Jordan., ut supra.]</span> pretende che rincrescendo
a que' Goti, chiamati dipoi Visigoti,
che sparsi per la Tracia e per
l'Illirico dipendevano dallo stesso Alarico,
di starsene oziosi, ed apprendendo
per cosa pericolosa alla lor nazione lo
impoltronirsi, crearono circa questi tempi
per loro re il medesimo <i>Alarico</i>. Il
disegno d'essi era di conquistar qualche
regno, perchè loro parea una disgrazia
lo starsene ne' paesi altrui mal veduti,
e con pochissime comodità, quasi servi
de' Romani. Chiaramente scrivono san
Prospero <span class="fnote">[Prosper., in Chronico.]</span> e il suddetto Giordano, che
nel consolato di Stilicone e di Aureliano
i Goti sotto il comando di <i>Alarico</i> e di
<i>Radagaiso</i> entrarono nell'Italia. Che mali
facessero (e certamente far ne dovettero)
in queste parti, la storia nol dice.
Abbiamo dal Natale VIII recitato da san
Paolino vescovo di Nola <span class="fnote">[Paulin. Nolanus, Natal. VIII.]</span> nel gennaio
dell'anno seguente, che gran rumore faceva
in Italia la guerra dei Goti, e che
n'era sbigottito ognuno. Credesi ancora
che dessero il guasto al territorio di
Aquileia, e non apparisce che o spontaneamente
o per forza ritornassero per ora
indietro. Non sussiste già il dirsi dal suddetto
Giordano che in questa prima visita
i Goti andarono ad assediar Ravenna,
dove s'era ritirato l'imperadore Onorio;
<span class="pagenum"><a id="Page_351"></a>[351]</span>
perchè siamo assicurati dalle leggi del
Codice Teodosiano, che Onorio nel verno
venturo e per tutto l'anno seguente
si fermò in Milano.
</p>

<p>
Neppure ad Arcadio Augusto mancarono
guai in Oriente durante questo anno.
Pareva che dopo essere rimasta libera
la di lui corte da quel mal arnese
d'Eutropio, avessero da prendere miglior
piega gli affari: ma si trattava di un
imperadore buono da nulla, e intanto la
caduta di Eutropio servì all'<i>imperadrice
Eudossia</i>, tenuta bassa fin qui dal prepotente
eunuco per innalzarsi, e sotto
l'ombra di aiutar nel governo l'imbrogliato
consorte <span class="fnote">[Zosim., lib. 5, cap. 23.]</span>, per tirare a sè quasi
tutta l'autorità del comando. Donna superba
e stizzosa; donna che voleva partire
coi ministri ed uffiziali iniqui il
profitta delle loro ingiustizie; donna
infine che sapea dominar sopra il marito,
ma ch'era anch'essa dominata da una
man di dame e da una frotta d'eunuchi,
che gareggiavano insieme a chi potea
far peggio per arricchirsi, con vendere
le grazie, con usurpare i beni altrui, e
commettere tali iniquità, che le mormorazioni
e i pubblici lamenti erano divenuti
uno sfogo incessante de' popoli afflitti.
Per attestato della Cronica Alessandrina <span class="fnote">[Chronicon Alexandrinum.]</span>,
solamente nel dì 9 di gennaio
dell'anno presente a lei fu dato dal marito
il titolo di <i>Augusta</i>. Ed essa poi nel
dì 3 di aprile partorì la terza figliuola,
a cui fu posto il nome di <i>Arcadia</i>. Da
una lettera di Onorio Augusto si ricava
che questa ambiziosa donna mandò la
sua immagine per le provincie, come
soleano fare i novelli Augusti: del che si
dolse esso Onorio, come di una novità
che avea dato da mormorare a tutti. A
questi mali provenienti dalla debolezza
del regnante se ne aggiunsero de' più
strepitosi per la perfidia di <i>Gaina</i>, che
eletto generale dell'armi romane, per
difesa del romano imperio, altro non
<span class="pagenum"><a id="Page_352"></a>[352]</span>
facea che segretamente macchinarne la
rovina, conservando nel medesimo tempo
le apparenze della fedeltà e zelo nel
pubblico bene, e pensando che non si
accorgesse la corte delle sue intenzioni
e furberie. Pertanto egli maneggiò un
accomodamento fra Tribigildo ed Arcadio:
il che fatto, sì l'uno che l'altro
colle loro armate s'inviarono alla volta
di Costantinopoli, saccheggiando d'accordo
il paese per dove passavano. Tribigildo
voltò a sinistra, andando a Lampsaco
nell'Ellesponto, e Gaina a dirittura
passò a Calcedone in faccia di Costantinopoli,
dove cominciò a scoprire i suoi
perversi disegni. Per li movimenti di
questi due barbari uffiziali si trovava in
un gran labirinto Arcadio e il suo consiglio,
perchè scorgevano il mal animo
di Gaina, ed armata non v'era da potergli
opporre. Spedì esso Augusto persone
per dimandare a Gaina che pensieri
erano i suoi <span class="fnote">[Socrates, lib. 6, c. 6.]</span>. Rispose costui di
voler nelle mani i tre principali ministri
della corte, cioè <i>Aureliano</i> console di
quest'anno, <i>Saturnino</i> stato console nell'anno
383, e <i>Giovanni</i> segretario il più
confidente che si avesse Arcadio. Ci fa
qui intendere il maligno Zosimo <span class="fnote">[Zos., lib. 5, cap. 18.]</span> che
dovea passare anche gran confidenza fra
questo Giovanni e l'imperadrice Eudossia,
perchè i più credeano che egli, e
non già Arcadio, fosse padre di Teodosio
II, principe che vedremo venire alla luce
nell'anno seguente. Secondo Socrate,
Gaina dimandò per ostaggi i suddetti
ministri, mostrando probabilmente di non
fidarsi dell'imperadore. Ma Zosimo con
più ragione pretende che li volle per
farli morire, perchè dovea loro attribuire
i disordini presenti, o i mali uffizii
fatti contra di lui. Tale era lo spavento
di quel consiglio d'Arcadio, che s'indusse
a sagrificare quegli onorati personaggi
alla brutalità di Gaina; ed essi generosamente
si esposero ad ogni rischio
<span class="pagenum"><a id="Page_353"></a>[353]</span>
per la salute pubblica. Vuol Zosimo che
la consegna di questi ministri si facesse
dappoichè seguì l'abbocamento di Arcadio
con Gaina. Socrate e Sozomeno <span class="fnote">[Sozom., lib. 8, cap. 4.]</span>
la mettono prima. Certo è che san Giovanni
Grisostomo <span class="fnote">[Chrysost., Tom. 5, Hom. LXXII.]</span>, siccome apparisce
da una sua omilia, fece quanto potè per
salvare almeno la vita a così illustri ministri;
e in fatti Gaina volle ben che
provassero l'orror della morte con farli
condurre al patibolo; ma mentre il carnefice
avea alzato il braccio per troncar
loro il capo, fu fermato da un ordine
d'esso Gaina, il quale si contentò di
mandarli in esilio nell'Epiro; ma questi
nel viaggio o per danari, o per altra
loro industria, ebbero la sorte di fuggire,
e di comparir poi a Costantinopoli contro
l'espettazione d'ognuno.
</p>

<p>
O prima o dopo di questo tragico
avvenimento, il tiranno Gaina più che
mai insolentendo, fece istanza che Arcadio
Augusto, se gli premeva d'aver pace,
passasse a Calcedone per trattarne a bocca
con lui. D'uopo fu il povero imperadore
inghiottisse ancora questo boccone
e andasse a trovarlo. Nell'insigne chiesa
di Santa Eufemia presso a quella città si
abboccarono insieme, e vicendevolmente
giurata buona amicizia tra loro, si convenne
che Gaina deporrebbe l'armi, e tanto
egli che Tribigildo andrebbono a Costantinopoli.
Secondo Socrate <span class="fnote">[Socrat., lib. 6, cap. 6.]</span>, allora fu, e
non prima come dicemmo di sopra, che
Gaina fu dichiarato generale della fanteria
e cavalleria romana, oltre al comando
suo sopra un gran corpo de' Goti a
lui ubbidienti. Di Tribigildo altro di più
non sappiamo, se non per relazion di Filostorgio <span class="fnote">[Philostor., lib. 11, cap. 8.]</span>
ch'egli passato nella Tracia
da lì a poco tempo perì. Quanto a Gaina
non ebbe difficoltà di passare a Costantinopoli,
orgoglioso per aver data la legge
al regnante, ed ivi colla medesima altura
pretese che si desse una chiesa ai
<span class="pagenum"><a id="Page_354"></a>[354]</span>
suoi Goti ariani <span class="fnote">[Theod., lib. 5, cap. 32.]</span>; ma l'arcivescovo san
Giovanni, imitando la costanza di santo
Ambrosio, talmente gli fece fronte, che
restarono vani tutti i di lui sforzi. Pare
che tutti questi sconcerti succedessero nel
mese di maggio. Ma poco durò la pace
fatta con chi era di cuor doppio, e non
istudiava se non cabale ed inganni. Perchè
in Modena il nome di <i>Gaino</i> è in
uso per dinotare i furbi ed ingannatori
sotto la parola, ho io talvolta sospettato
che da quel furfante Goto fosse proceduto
questo titolo; ma sempre mi è paruto
più probabile ch'esso venga da Gano, famoso
ne' romanzi per le sue ribalderie,
e finto ai tempi di Carlo Magno. Ora il
malvagio Gaina generale dell'armi andò
a poco a poco empiendo la città di
Costantinopoli de' suoi Goti, e mandando
fuori quanti più potè di soldati romani,
ed anche delle guardie del palazzo sotto
varii pretesti <span class="fnote">[Socrat., Sozomenus, Philost., ut sup.]</span>. Era il suo disegno di
mettere a sacco in una notte le botteghe
degli orefici oppur dei banchieri, e di attaccare
il fuoco al palazzo imperiale. Zosimo <span class="fnote">[Zosim., lib. 5, cap. 18.]</span>
scrive ch'egli mirava ad impadronirsi
della città e ad usurpare il trono.
Se ne avvidero quegli artisti, e stettero
ben in guardia. Per conto del palazzo,
andarono bensì per più notti i suoi satelliti
per incendiarlo; ma sempre vi trovarono
una buona guardia di soldati, benchè
non ve ne dovesse essere, con aver
poi tenuto per fermo il popolo che quei
fossero soldati fatti comparire da Dio per
difesa del piissimo imperadore Arcadio.
Se ne volle chiarire lo stesso Gaina, e trovò
che tale era la verità, con immaginarsi
poi che Arcadio avesse fatto venire
segretamente delle milizie per valersene
contra di lui, le quali stessero durante il
giorno nascose.
</p>

<p>
Fu cagion l'apprensione conceputa
per questo fatto, che il misleale Gaina si
ritirasse fuori di Costantinopoli nel dì 10
di luglio, allegando qualche indisposizione
<span class="pagenum"><a id="Page_355"></a>[355]</span>
di corpo e bisogno di riposo, con fermarsi
circa sette miglia lungi dalla città.
Aveva egli lasciato in Costantinopoli la
maggior parte de' suoi Goti con ordine di
prender l'armi contra de' cittadini a un
determinato tempo, di cui preventivamente
doveano dare a lui un segnale, affin di
accorrere anch'egli con altra gente a
rinforzarli. Ma o sia, come vuol Zosimo <span class="fnote">[Zosimus, lib. 5, cap. 19.]</span>,
ch'egli scoprisse il disegno col
venire prima del segno, oppure, come fu
scritto da Socrate e da Sozomeno, che i
Goti, volendo asportar fuori della città
una quantità d'armi, le guardie delle porte
si opponessero, perlochè restarono
uccisi: certo è che il popolo di Costantinopoli
si levò a rumore, e, dato di piglio
all'armi, sbarrarono le strade; e giacchè
Arcadio nel dì 12 di luglio dichiarò
nemico pubblico Gaina <span class="fnote">[Chronic. Alexandr. Marcellinus Comes, in
Chron. Socrates, Sozom.]</span>, tutti si
diedero a mettere a fil di spada quanti
Goti s'incontravano. Gaina, non avendo
potuto entrare, fu forzato a ritirarsi.
Il resto de' Goti, non tagliati a pezzi, e
consistente in sette mila persone, si rifugiò
in una chiesa, e quivi si afforzò. Ma
il popolo, scopertone il tetto, e di là precipitando
travi accesi contra di loro, gli
estinse tutti, ed insieme bruciò la chiesa:
il che dai Cristiani più pii, se crediamo a
Zosimo, fu riputato fatto peccaminoso.
Con ciò rimase libera e quieta la città,
ma non finirono le scene per questo. Gaina
da nemico aperto cominciò a far quanto
male potè alla Tracia, senza che alcuno
uscisse di Costantinopoli per opporsegli,
o per trattare d'accordo: tanto facea
paura ad ognuno il di lui umore barbarico,
il solo san Giovanni Grisostomo
andò animosamente a trovarlo <span class="fnote">[Theod., lib. 5, cap. 32.]</span>, e ne
fu bene accolto contro l'espettazione
d'ognuno. Ciò ch'egli operasse, nol sappiamo,
se non che Zosimo scrive aver
Gaina dopo la total desolazione di quelle
campagne (giacchè non potea entrare
<span class="pagenum"><a id="Page_356"></a>[356]</span>
nelle città, tutte ben difese dagli abitanti)
rivolto i passi verso il Chersoneso, con
disegno di passar lo stretto, e continuare
i saccheggi nell'Asia <span class="fnote">[Zosim., lib. 5, cap. 20 et seq.]</span>. Ma eletto generale
della flotta imperiale <i>Fravita</i>, Goto
bensì di nazione e pagano, ma uomo di
onore, ed applaudito per molte cariche
sostenute in addietro, andò per opporsi
ai tentativi del non mai stanco Gaina.
Ed allorchè costui, dopo aver fatto tumultuariamente
fabbricar molte rozze
navi da trasporto, si volle arrischiare a
valicar lo stretto, gli fu addosso Fravita
colle sue navi ben corredate, e gli diede
una sì fiera percossa, aiutato anche dal
vento, che molte migliaia di Goti perirono
in mare. Disperato per questa gran
perdita Gaina, voltò cammino con quella
gente che gli restava, per tornarsene nella
Tracia; e perchè Fravita non volle azzardarsi
a perseguitarlo, gli fu fatto un
reato per questo. Ma dovette saper ben egli
difendere sè stesso, e ce ne accorgeremo
all'anno seguente, in cui il vedremo alzato
alla dignità di console. Fuggendo
poi Gaina, se dee valere l'asserzion di
Socrate <span class="fnote">[Socrat., lib. 6, cap. 6.]</span> e di Sozomeno <span class="fnote">[Sozom., lib. 8, cap. 4.]</span>, fu inseguito
dalle soldatesche romane, sconfitto
ed ucciso. Ma Zosimo racconta ch'egli
arrivò a passare il Danubio con quei
pochi Goti che potè salvare, sperando di
menare il resto di sua vita nel paese che
era una volta dei Goti. <i>Ulda</i>, o <i>Uldino</i>, re
degli Unni, padrone allora di quella contrada,
non amando di avere in casa sua
un sì pericoloso arnese, gli si voltò contro,
ed uccisolo, mandò poi per regalo la
di lui testa ad Arcadio. Dalla Cronica
Alessandrina <span class="fnote">[Chronic. Alexandr.]</span> abbiamo che nel dì 3 di
gennaio dell'anno seguente essa testa fu
portata in trionfo per Costantinopoli. Tal
fine ebbe questa tragedia, e tal ricompensa
la strabocchevole ambizione di quel
furfante di Gaina.
</p>
<hr />
</div>

<div class="chapter">
<p>
<span class="pagenum"><a id="Page_357"></a>[357]</span>
</p>

<h2 class="hidden"><a id="CDI"></a>CDI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Innocenzo</span> papa 1.</td>
  </tr>
  <tr>
    <td><span class="smcap">Arcadio</span> imperad. 19 e 7.</td>
  </tr>
  <tr>
    <td><span class="smcap">Onorio</span> imperad. 9 e 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Vincenzo</span> e <span class="smcap">Fravita</span>.
</p>

<p>
Il primo, cioè <i>Vincenzo</i>, console occidentale,
era stato in addietro prefetto
del pretorio delle Gallie, e si trova commendato
assaissimo per le sue virtù da
Sulpicio Severo <span class="fnote">[Sulp. Sever., Dial. 1, cap. 27.]</span>, autore di questi tempi.
<i>Fravita</i> console orientale è quel medesimo
che abbiamo veduto di sopra vittorioso
della flotta di Gaina, e che fedelmente
seguitò a servire ad Arcadio Augusto.
Prefetto di Roma abbiamo per
l'anno presente <i>Andromaco</i>. Ora noi siam
giunti al principio del secolo quinto dell'era
cristiana, secolo che ci somministra
funeste rivoluzioni di cose, specialmente
in Italia, diverse troppo da quelle che
fin qui abbiamo accennato. Inclinava già
alla vecchiaia il romano imperio, e, a
guisa de' corpi umani, avea, coll'andare
degli anni contratte varie infermità, che
finalmente il condussero all'estrema miseria.
Tanta vastità di dominio, che si
stendeva per tutta l'Italia, Gallia e Spagna,
per i vasti paesi dell'Illirico e della
Grecia e Tracia, e per assaissime provincie
dell'Asia e per l'Egitto, e per tutte
le coste dell'Africa bagnate dal Mediterraneo,
colla maggior parte ancora della
gran Bretagna, tratto immenso di terre,
delle quali oggidì si formano tanti diversi
regni e principati: grandezza, dissi,
di mole sì vasta s'era mirabilmente sostenuta
finora per le forze sì di terra che
di mare, che stavano pronte sempre alla
difesa, e per la saggia condotta di alcuni
valorosi imperadori. Certamente, siccome
s'è veduto, non mancarono già nei
precedenti anni guerre straniere di somma
importanza, fiere irruzioni di Barbari,
e tiranni insorti nel cuore del medesimo
imperio; ma il valore de' Romani,
<span class="pagenum"><a id="Page_358"></a>[358]</span>
la fedeltà dei popoli e la militar disciplina
mantenuta tuttavia in vigore, seppero
dissipar cotante procelle, e conservare
non men le provincie che la dignità del
romano imperio. Contuttociò fu d'avviso
Diocleziano che un sol capo a tanta estension
di dominio bastar non potesse; e
però introdusse la pluralità degli Augusti
e dei Cesari, immaginando che queste
diverse teste procedendo con unione
d'animi (cosa difficilissima fra gli ambiziosi
mortali) avesse da tener più saldo e
difeso l'imperio, benchè diviso fra essi,
volendo principalmente che le leggi fatte
da un imperadore portassero in fronte
anche il nome degli altri Augusti, affinchè
un solo paresse il cuore e la mente di tutti
nel pubblico governo. Per questa ragione,
secondo l'introdotto costume, Teodosio
il grande, per quanto ci ha mostrato
la storia, con dividere fra i suoi due
figliuoli, cioè Arcadio ed Onorio Augusti
la sua monarchia, avea creduto di maggiormente
assicurar la sussistenza di
questo gran colosso.
</p>

<p>
Ma per disavventura del pubblico, a
riserva della bontà del cuore e dei costumi,
null'altro possedeano questi due
principi di quel che si richiede a chi dee
reggere popoli; e in fatti erano essi nati
per lasciarsi governar da altri. Miravano
poi cresciuti dappertutto gli abusi;
malcontenti i sudditi per le soverchie
gravezze; sminuite le milizie romane; le
flotte trascurate. Il peggio nondimeno
consisteva nella baldanza de' popoli settentrionali,
a soggiogare i quali non era
mai giunta la potenza romana. Costoro
da gran tempo non ad altro più pensavano
che ad atterrar questa potenza. Nati
sotto climi poco favoriti dalla natura, e
poveri ne' lor paesi, guatavano continuamente
con occhio invidioso le felici romane
provincie, ed erano vogliosi di conquistarle,
non già per aggiugnerle alle
antiche lor signorie, ma per passar dai
lor tugurii ad abitar nelle case agiate,
e sotto il piacevol cielo de' popoli meridionali.
Questo bel disegno non potè loro
<span class="pagenum"><a id="Page_359"></a>[359]</span>
riuscire nei tempi addietro, perchè, ripulsati
o sbaragliati, qui lasciarono la vita,
o furono costretti a ritornarsene alle lor
gelate abitazioni. Il secolo, in cui entriamo,
quel fu in cui parve che si scatenasse
tutto il settentrione contra del romano
imperio, con giugnere in fine a smembrarlo,
anzi ad annientarlo in Occidente.
Si può ben credere che non poco influisse
in queste disavventure dell'imperio
occidentale l'aver Valente e Teodosio
Augusti (così portando la necessità dei
loro interessi) lasciati annidar tanti Goti
ed altre barbare nazioni nella Tracia e
in altre provincie dell'Illirico. Assaissimo
nocque del pari l'avere gl'imperadori
da gran tempo in addietro cominciato
a servirsi ne' loro eserciti di truppe
barbariche e di generali eziandio di quelle
nazioni. Perciocchè que' Barbari, adocchiata
la fertilità e felicità di queste provincie,
ed impratichiti del paese e della
forza o debolezza de' regnanti, non lasciavano
di animare la lor gente a cangiar
cielo, e a venire a stabilirsi in queste
più fortunate contrade. Già abbiam veduto
in Italia <i>Alarico re de' Goti</i> con <i>Radagaiso</i>,
e con un potente esercito, ma
senza sapere s'egli per tutto quest'anno
continuasse a divorar le sostanze degli
Italiani, o pur se fosse obbligato dalle
armi romane a retrocedere. Certa cosa
è che Onorio Augusto pacificamente se
ne stette in Milano, dove si veggono pubblicate
alcune leggi <span class="fnote">[Gothofred., in Chronol. Cod. Theodos.]</span>; e quando non sia
errore nella data d'una in Altino, città
florida allora della Venezia, par bene che
i progressi di que' Barbari non dovessero
esser molti, e che anzi i medesimi se
ne fossero tornati addietro.
</p>

<p>
Tra l'altre cose <span class="fnote">[L. 3, de indulg. debit., Cod. Theodos.]</span> l'imperadore
Onorio condonò ai popoli i debiti ch'essi
aveano coll'erario cesareo fino all'anno
386; sospese l'esazione degli altri da
esso anno 386 sino all'anno 395, ordinando
solamente che si pagassero senza
dilazione i debiti contratti dopo esso anno
<span class="pagenum"><a id="Page_360"></a>[360]</span>
395. Comandò ancora che si continuasse
il risarcimento delle mura di
Roma, con aggiungervi delle nuove fortificazioni,
perchè dei brutti nuvoli erano
per l'aria. Venne a morte nel dì 14 di
dicembre, dell'anno presente <i>Anastasio</i> papa,
che viene onorato col titolo di santo
negli antichi cataloghi <span class="fnote">[Anastas. Bibliothec. Baronius, Papebroch.
Pagius.]</span>, dovendosi nondimeno
osservare che tal denominazione
non significava già in que' tempi rigorosamente
quello che oggidì la Chiesa intende
colla canonizzazione de' buoni servi
di Dio, fatta con tanti esami delle virtù
e de' miracoli loro. Davasi allora il titolo
di santo anche ai vescovi viventi, come
tuttavia ancora si dà ai romani pontefici.
E però noi troviamo appellati santi tutti
i papi de' primi secoli, così i vescovi di
Milano, Ravenna, Aquileia, Verona, ec.,
ma senza che questo titolo sia una concludente
pruova di tal santità, che uguagli
la decretata negli ultimi secoli in canonizzare
i servi del Signore. Secondo i
conti del padre Pagi, a' quali mi attengo
anch'io senza voler entrare in disputa
di sì fatta cronologia, nel dì 21 d'esso
mese fu creato papa <i>Innocenzo</i>, primo di
questo nome. Nulladimeno s. Prospero <span class="fnote">[Prosper, in Chron.]</span>
e Marcellino conte <span class="fnote">[Marcellin. Comes, in Chron.]</span> riferiscono all'anno
seguente la di lui elezione. Abbiamo
dal medesimo Marcellino che nel dì 11 di
aprile Eudossia Augusta partorì in Costantinopoli
ad Arcadio imperadore un
figlio maschio, a cui fu posto il nome di
<i>Teodosio</i>, secondo di questo nome. Socrate <span class="fnote">[Socrates, lib. 6, cap. 6.]</span>
e l'autore della Cronica Alessandrina <span class="fnote">[Chron. Alexandr.]</span>
il dicono nato nel dì 10 di
esso mese: divario di poca conseguenza,
e probabilmente originato dall'essere
egli venuto alla luce in tempo di notte.
V'ha ancora chi il pretende nato nel mese
di gennaio. Incredibile fu la gioia della
corte e del popolo a Costantinopoli, e
se ne spedì la lieta nuova a tutte le città,
<span class="pagenum"><a id="Page_361"></a>[361]</span>
con aggiugnervi grazie e con dispensar
danari. Pubblicò Arcadio una legge nel dì
19 di gennaio dell'anno presente <span class="fnote">[L. 17, de honor. proscr., Cod. Theodos.]</span>, con
cui proibì il dimandare al principe i beni
confiscati finchè non fossero passati due
anni dopo il confisco, volendo esso Augusto
quel tempo per poter moderare la
severità delle sentenze emanate contra
dei colpevoli, e rendere ad essi, se gliene
veniva il talento, ciò che il rigore della
giustizia loro avea tolto. Buona calma
intanto si continuò a godere nell'imperio
orientale.
</p>
<hr />
</div>

<div class="chapter">
<h2 class="hidden"><a id="CDII"></a>CDII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Innocenzo</span> papa 2.</td>
  </tr>
  <tr>
    <td><span class="smcap">Arcadio</span> imperad. 20 e 8.</td>
  </tr>
  <tr>
    <td><span class="smcap">Onorio</span> imperadore 10 e 8.</td>
  </tr>
  <tr>
    <td><span class="smcap">Teodosio</span> II imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Arcadio Augusto</span> per la quinta
volta, e <span class="smcap">Flavio Onorio Augusto</span> per
la quinta.
</p>

<p>
Chi fosse in quest'anno prefetto di
Roma non apparisce dalle antiche memorie.
Trovasi nondimeno una iscrizione <span class="fnote">[Gruter., Inscription., pag. 165.]</span>
posta in Roma ai due Augusti da
<i>Flavio Macrobio Longiniano prefetto di
Roma</i>, che sembra appartenere a questi
tempi, e perciò indicare chi esercitasse
la prefettura suddetta. Per attestato della
Cronica Alessandrina e di Socrate storico,
nel dì 10 di gennaio dell'anno presente
l'infante Teodosio II fu creato Augusto
da Arcadio imperadore suo padre. O sia
che <i>Alarico re dei Goti</i> fosse dianzi partito
dall'Italia, e ci tornasse nell'anno
presente, oppure ch'egli continuasse qui
il suo soggiorno anche nell'anno addietro:
certa cosa è che in questi tempi, dopo
aver preso varie città e terre oltre il
Po <span class="fnote">[Claud., de Bello Getic., et de Consul. IV.
Honor.]</span>, si spinse nel cuore di quella che
oggidì si chiama Lombardia, con un formidabil
esercito de' suoi Goti, senza che apparisca
<span class="pagenum"><a id="Page_362"></a>[362]</span>
più congiunto con esso lui <i>Radagaiso
re degli Unni</i>. Erasi l'imperadore Onorio
ritirato non meno per precauzione, che
per essere più vicino ai bisogni dello Stato,
nella città di Ravenna, città allora per
la sua situazione fortissima, perchè circondata
dal Po e da profonde paludi; e
città che divenne da lì innanzi per alcuni
anni la sede e reggia degli Augusti.
Ma i felici avanzamenti dei Barbari avevano
talmente costernati gli animi degli
Italiani, che, per attestato di Claudiano,
autore contemporaneo, i benestanti ad altro
non pensavano che a ritirarsi colle
lor cose più preziose in Sicilia, oppure
in Corsica e Sardegna. Per questo medesimo
spavento, quasichè Ravenna non
fosse creduta bastante asilo, Onorio Augusto
se ne partì, con incamminarsi verso
la Gallia. Ma <i>Stilicone</i> tanto perorò,
che fece fermar la corte in Asti, città allora
della Liguria, che doveva essere
ben forte, dacchè s'indusse l'intimorito
Onorio a lasciarvisi serrar dentro, in caso
che Alarico vi avesse posto l'assedio.
Prima di questo fiero turbine aveano i
movimenti de' Barbari data occasione ai
popoli della Rezia (parte de' quali oggidì
sono i Grigioni) di sollevarsi, laonde fu
costretto Stilicone ad inviar colà alcune
legioni romane per tenerli in freno
o ricondurli all'ubbidienza. E il trovarsi
appunto quelle truppe occupate fuori di
Italia, avea accresciuto l'animo ad Alarico
per più insolentire, e per continuar
i progressi dell'armi sue. Merita qui certo
lode la risoluzion presa in questi pericolosi
frangenti da Stilicone. Sul principio
dell'anno, e nel cuor del verno,
con poco seguito egli passò il lago di Como,
e per mezzo delle nevi e de' ghiacci
s'inoltrò fino nella Rezia. L'arrivo di
sì famoso generale, e poscia le minacce
accompagnate da amorevoli persuasioni,
non solamente calmarono la rivolta dei
Reti, ma gl'indussero ancora ad unirsi
colle milizie romane per la salvezza dell'imperadore
e dell'Italia. Aveva inoltre
Stilicone richiamate alcune legioni che
<span class="pagenum"><a id="Page_363"></a>[363]</span>
lungo il Reno stanziavano, ed una infino
dalla Bretagna; e fu mirabile il vedere
che i feroci popoli transrenani, tuttochè
osservassero sguerniti di presidii i confini
romani, pure si stettero quieti in
quella occasione, nè inferirono molestia
alcuna alle provincie dell'imperio.
</p>

<p>
Unita che ebbe Stilicone una poderosa
armata, la mise in marcia verso l'Italia,
ed egli, precedendola con alcuni squadroni
di cavalleria, arditamente valicò a
nuoto i fiumi, passò per mezzo ai nemici,
ed inaspettato pervenne ad Asti con
incredibil consolazione dell'imperadore
Onorio, quivi rinchiuso, e di tutta la sua
corte. Giunsero dipoi le legioni e truppe
ausiliarie raccolte, e fu conchiuso di dar
battaglia al nemico. Aveva Alarico baldanzosamente
passato il Po, con arrivare
ad un fiume chiamato <i>Urba</i>, che vien
creduto il <i>Borbo</i> d'oggidì, e che passa
non lungi da Asti. Immaginò per ciò
Claudiano che avendo gli oracoli predetto
ch'esso Alarico giugnerebbe <i>ad Urbem</i>,
cioè a Roma, si verificasse il vaticinio
con restar egli deluso, dacchè arrivò a
questo fiumicello. Militava nell'esercito
di Stilicone una grossa mano di Alani,
gente barbara e sospetta in quella congiuntura.
Il condottier di costoro, appellato
Saule (non so se con vero nome)
da Paolo Orosio, e chiamato uomo pagano,
quegli fu che consigliò di attaccar
la zuffa nel santo giorno di Pasqua,
perchè in essa i Goti, ch'erano cristiani,
benchè macchiati dell'eresia ariana, sarebbono
colti alla sprovvista: consiglio
detestato allora dai buoni cattolici, e
massimamente dal suddetto Orosio. Claudiano
all'incontro attribuisce tal risoluzione
a Stilicone stesso, personaggio
che in altre occasioni si scoprì poco
buon cristiano, e favorì molto i pagani,
fra' quali è da contare lo stesso poeta
Claudiano. Comunque sia, cominciò il
conflitto, e i Goti, prese l'armi, sì fattamente
caricarono sopra la vanguardia
degli Alani, che ne uccisero il capo, e
rovesciarono il resto. Allora la cavalleria
<span class="pagenum"><a id="Page_364"></a>[364]</span>
romana s'inoltrò, e la fanteria anch'essa
menò le mani. Durò lungo tempo
il contrasto con ispargimento di gran
sangue dall'una parte e dall'altra; ma
finalmente furono costretti i Goti alla
ritirata e alla fuga, con lasciar in poter
de' Romani il loro bagaglio, consistente
in immense ricchezze, e con restarvi
prigionieri i figliuoli dello stesso Alarico
colle nuore, e liberata gran copia di
Cristiani, fatti in addietro schiavi da quei
Barbari. Il luogo della battaglia fu presso
<i>Pollenza</i>, ossia <i>Potenza</i>, città allora
situata vicino al fiume Tanaro, di cui
oggidì neppure appariscono le vestigia
nel Monferrato. Il cardinal Baronio, il
Petavio, il Tillemont ed altri rapportano
questa vittoria all'anno 403; il Sigonio
e il padre Pagi al presente; Prospero e
Cassiodoro chiaramente l'asseriscono
accaduta nel <i>consolato V di Arcadio e di
Onorio, Augusti</i>, cioè in questo anno.
Più grave ancora è la discordia degli
storici in raccontare quel fatto d'armi;
perciocchè Giordano storico <span class="fnote">[Jordan., de Reb. Getic.]</span>, che
corrottamente vien chiamato Giornande,
e Cassiodoro <span class="fnote">[Cassiodorus, in Chron.]</span> scrivono che in questo
conflitto non già i Romani, ma i Goti
restarono vittoriosi. Giordano prende
ivi degli altri abbagli. Per noi basta il
vederci assicurati da Claudiano <span class="fnote">[Claud., de Bello Getic.]</span>, da
san Prudenzio <span class="fnote">[Prud., lib. 2 contra Symmach.]</span> e da Prospero <span class="fnote">[Prosper, in Chronico.]</span>,
autori contemporanei, e di lunga mano
più degni di fede, che furono messi in
rotta i Goti. Paolo Orosio, allorchè scrive
di questo fatto d'armi, riprovato da
lui a cagione del giorno santo, aggiugne
che in breve il giudizio di Dio dimostrò,
<i>et quid favor ejus posset, et quid ultio
exigeret. Pugnantes vicimus, victores victi
sumus</i>. Quando non si voglia credere
che i Romani vinsero bensì presso Pollenza,
ma che nella ritirata di Alarico
ebbero qualche grave percossa (del che
<span class="pagenum"><a id="Page_365"></a>[365]</span>
niuno degli antichi fa parola), quell'<i>in
breve</i> si dovrà stendere fino all'anno
410, in cui Dio permise i funestissimi
progressi di que' medesimi Barbari, siccome,
andando innanzi, vedremo. Terminata
la battaglia, Alarico, restando
tuttavia un grosso esercito al suo comando,
non si fidò di retrocedere, per
paura di essere colto al passaggio dei
fiumi, e però si gittò sull'Apennino, parendo
disposto di marciare da quella
parte verso la sospirata Roma. Nol permise
l'accorto Stilicone, perchè fattegli
fare proposizioni d'accordo, si convenne
con dargli speranza di ricuperare i
figliuoli e le nuore, ch'egli si avvierebbe
pacificamente fuori d'Italia per la Venezia.
Colà pertanto s'incamminò, ma dacchè
ebbe passato il Po, ossia ch'egli si
pentisse della convenzione fatta, o che
Stilicone gli mancasse di parola, perchè
più non temeva che il Barbaro ripassasse
quel fiume reale, si venne di nuovo
alle mani, e il conflitto terminò colla
peggio de' Goti. Non so se fu allora, o
pure dipoi, che Stilicone seppe guadagnar
con regali una parte di essi, e loro fece
prendere l'armi contra degli altri; laonde
nelle vicinanze di Verona seguì qualche
sanguinoso combattimento, che ridusse
Alarico alla disperazione. E poco
mancò ch'egli non restasse preso; ma
il colpo fallì per la troppa fretta degli
Alani, ausiliarii dei Romani. Fermossi
il Barbaro nell'Alpi, cercando se avesse
potuto condurre il resto dell'armata sua
nella Rezia e nella Gallia; ma Stilicone,
preveduto il di lui pensiero, vi prese riparo.
Intanto per le malattie seguitò
maggiormente ad infievolirsi l'esercito
di Alarico, e per la fame a sbandarsi le
squadre intere, di modo che infine fu
egli forzato a mettersi in salvo colla fuga,
lasciando in pace l'Italia. Fu questa volta
ancora incolpato Stilicone di avere
sconsigliatamente lasciato fuggire Alarico;
ma è ben facile in casi tali il formar
dei giudizii ingiusti, per chi giudica in lontananza
di tempo e senza essere sul fatto.
</p>
<hr />
</div>

<div class="chapter">
<p>
<span class="pagenum"><a id="Page_366"></a>[366]</span>
</p>

<h2 class="hidden"><a id="CDIII"></a>CDIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Innocenzo</span> papa 3.</td>
  </tr>
  <tr>
    <td><span class="smcap">Arcadio</span> imperadore 21 e 9.</td>
  </tr>
  <tr>
    <td><span class="smcap">Onorio</span> imperadore 11 e 9.</td>
  </tr>
  <tr>
    <td><span class="smcap">Teodosio</span> II imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> e <span class="smcap">Flavio Rumorido</span>.
</p>

<p>
Uscito da sì gravi pericoli Onorio
Augusto, si era restituito a Ravenna,
nella qual città si veggono date molte
leggi di lui, tutte spettanti a quest'anno,
e che comprovano appartenere all'anno
precedente il fatto d'armi di Pollenza.
Perciocchè alcune di esse compariscono
scritte in Ravenna nel febbraio, marzo
e maggio, nei quali mesi Onorio certamente
non fu in Ravenna, ma bensì in
Asti, allorchè Alarico portò la guerra
nella Liguria, e fu sconfitto. Incresceva ai
Romani questa residenza dell'imperadore,
avvezzi ad aver sotto gli occhi il principe
e lo splendore della sua corte, senza
l'incomodo di far viaggi lunghi per trovarlo.
Perciò gli spedirono una solenne
ambasceria, pregandolo di consolare col
suo ritorno a Roma i lor desiderii, e di
andare a ricevere il trionfo che gli aveano
preparato. E perciocchè intesero
che i Milanesi aveano fatta una simile
deputazione, per tirar esso Augusto alla
loro città, si raccoglie da una lettera di
<i>Simmaco</i>, che nel mese di giugno determinarono
di spedirgli degli altri ambasciatori
colla stessa richiesta. Di questa
congiuntura si servirono alcuni senatori
tuttavia pagani per chiedere ad Onorio
la licenza di celebrare i giuochi secolari.
San Prudenzio, valente poeta cristiano,
fioriva allora in Ispagna sua patria. Prese
egli a scrivere contro la relazione di
Simmaco prefetto di Roma, composta
già nell'anno 384, per rimettere in piedi
l'ara della Vittoria, e confutata in
que' tempi da Sant'Ambrosio; e può
parere strano come Prudenzio ne parli,
come se Simmaco avesse allora presentata
quella supplica ad Onorio. Ora Prudenzio
<span class="pagenum"><a id="Page_367"></a>[367]</span>
con parole chiare attesta la vittoria
riportata da' Romani presso Pollenza
colla rotta di Alarico, ed indirizza quell'apologia
ad Onorio Augusto, che tuttavia
dimorava in Ravenna, pregando di
non permettere più le superstizioni dei
pagani, e specialmente di proibire i sanguinosi
spettacoli de' gladiatori, contrari
alla legge di Cristo, e già vietati da Costantino
il grande. Può servire ancora il
medesimo poema assai lungo ed erudito
di san Prudenzio a farci intendere seguita
la suddetta battaglia di Pollenza
nell'anno antecedente, e non già nel
presente. Ora l'Augusto Onorio prese,
prima che terminasse l'anno, la risoluzion
di passare a Roma, per ivi celebrare
i decennali del suo imperio dopo
la morte del padre: al qual fine fu disegnato
console per l'anno seguente.
Descrive Claudiano <span class="fnote">[Claud., de IV Consulatu Honor.]</span> il suo viaggio
per l'Umbria, e la magnifica solennità
con cui egli entrò in Roma, avendo al
suo lato nel cocchio il suocero Stilicone,
con immenso giubilo del popolo romano.
Partorì nell'anno presente <span class="fnote">[Chron. Alexandr. Marcell. Comes, in Chronico.]</span> a dì 10 o
11 di febbraio <i>Eudossia</i> Augusta ad Arcadio
imperadore la quarta figliuola, a
cui fu posto il nome di <i>Marina</i>. Furono
poi grandi rumori in Costantinopoli per
la prepotenza di questa imperadrice. Divenuta
padrona del marito e dell'Oriente,
perchè disgustata di san <i>Giovanni
Grisostomo</i>, impareggiabile e zelantissimo
vescovo di quella gran città, pontò
cotanto, che il fece deporre e mandare
in esilio; dal che seguirono perniciosi
tumulti. Ne fa menzione anche Zosimo <span class="fnote">[Zosim., lib. 5, cap. 23.]</span>,
e taglia i panni addosso ai monaci
d'allora, mischiati in quei torbidi,
con dire ch'essi avendo già tirata in lor
dominio una gran quantità di beni, e col
pretesto di sovvenir con quelle rendite i
poveri, aveano, per così dire, ridotto
ognuno alla povertà; iperbole che scredita
<span class="pagenum"><a id="Page_368"></a>[368]</span>
il di lui racconto; ma che non lascia
di farci intendere, come i monaci, appena
nati nel secolo precedente, s'erano moltiplicati
per le ville, e non trascuravano
il mestier di far sua la roba altrui.
</p>
<hr />
</div>

<div class="chapter">
<h2 class="hidden"><a id="CDIV"></a>CDIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Innocenzo</span> papa 4.</td>
  </tr>
  <tr>
    <td><span class="smcap">Arcadio</span> imperadore 22 e 10.</td>
  </tr>
  <tr>
    <td><span class="smcap">Onorio</span> imperadore 12 e 10.</td>
  </tr>
  <tr>
    <td><span class="smcap">Teodosio II</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la sesta volta, e <span class="smcap">Aristeneto</span>.
</p>

<p>
Tutta fu in festa la città di Roma
pel consolato e per i decennali dell'Augusto
Onorio, che furono celebrati con
suntuosi spettacoli. Ma non già coi giuochi
secolari, nè colle zuffe de' gladiatori,
come avrebbono desiderato que' Romani
che tuttavia stavano ostinati nel gentilesimo.
Il cardinal Baronio, che di tal
permissione aveva accusato Onorio Augusto,
vien giustamente ripreso dal Pagi.
Ma nè il Pagi nè Jacopo Gotofredo ebbero
già buon fondamento di credere e
chiamare ingannato il Baronio, allorchè
scrisse all'anno 325 che Costantino il
grande, con una legge data in Berito, aveva
proibito per tutto l'imperio romano
i giuochi sanguinosi de' gladiatori.
Siccome io altrove ho dimostrato <span class="fnote">[Thesaur. Novus Inscription., pag. 179.]</span>,
non può negarsi quell'universale divieto
di Costantino. Ma era sì radicato l'abuso,
n'erano si incapricciati i popoli, che
dopo la morte di quell'invitto imperadore
tornarono, malgrado de' suoi successori,
a praticarlo, con estorquere eziandio
la permissione di essi da alcuni Augusti.
Ma in fine, per attestato di Teodoreto <span class="fnote">[Teodor., Hist., lib. 5, cap. 24.]</span>,
Onorio con sua legge vietò ed
abolì per sempre quell'abbominevole
spettacolo che costava tanto sangue e
tante vite d'uomini per dare un divertimento
al pazzo popolo. In quest'anno
<span class="pagenum"><a id="Page_369"></a>[369]</span>
poi Onorio pubblicò una legge <span class="fnote">[L. 16, tit. 8. Cod. Theod.]</span>, in cui,
se crediamo al padre Pagi suddetto,
<i>Judaeos et Samaritanos omni militia privavit</i>.
Ma non credo io tale il senso di
quella legge, quando pure il Pagi l'intenda
per la vera milizia. Proibisce ivi
l'imperadore ai Giudei, l'aver luogo
nella <i>milizia</i>, cioè negli uffizii di coloro
che <i>agenti degli affari del principe</i> erano
nominati, perchè il nome di <i>milizia</i> abbracciava
tutti gli uffizii della corte. Bollivano
tuttavia in Oriente le persecuzioni
contra di san Giovanni Grisostomo, quel
mirabil oratore della Grecia cristiana, e
tanto papa Innocenzo I, quanto l'imperadore
Onorio si affaticarono in aiuto
di lui. Ma era gran tempo che non passava
buona armonia tra esso Onorio ed
Arcadio Augusto di lui fratello; e però
inutili furono le loro raccomandazioni.
Per altro sì quel santo patriarca, quanto
Teofilo patriarca di Alessandria, a lui
opposto, riconobbero in tal congiuntura
l'autorità primaria del romano pontefice,
al quale il primo si appellò, e l'altro
inviò per questa discordia i suoi legati.
Fermossi in Roma l'imperadore Onorio
parecchi mesi. Prima che terminasse l'anno,
è più che verisimile ch'egli si restituisse
a Ravenna, perchè quivi si trovano
date alcune sue leggi nel principio
di febbraio del susseguente anno. I motivi
che l'indussero a ritirarsi colà, è da
credere che fossero i preparamenti che
si udivano farsi dai Barbari per una
nuova irruzione in Italia. Alarico sembrava
quieto, perchè guadagnato da Stilicone;
ma <i>Radagaiso</i>, condottiere, ossia
re degli Unni, ossia de' Goti, Scita, cioè
Tartaro di nazione, forse mal soddisfatto
del disonore inferito ai popoli settentrionali
nella rotta data dai Romani ad esso
Alarico, pensò a farne vendetta. Più
probabilmente ancora, secondochè era
<span class="pagenum"><a id="Page_370"></a>[370]</span>
allora in uso dei Barbari, anch'egli divorava
co' desiderii la città di Roma. In
essa città, a lor credere, erano le montagne
d'oro, ivi stavano raunate da più
secoli le ricchezze della terra. Perciò
costui mise insieme una formidabil armata,
composta di Unni, Goti, Sarmati
e di altre nazioni situate di là dal Danubio.
Paolo Orosio <span class="fnote">[Orosius, lib. 7, cap. 37.]</span> e Marcellino <span class="fnote">[Marcellinus Comes, in Chron.]</span> la
fanno ascendere a più di dugento mila
combattenti; Zosimo storico <span class="fnote">[Zosimus, lib. 5, cap. 26.]</span> fino a
quattrocento mila: numero verisimilmente
eccessivo. Probabile è che in questo
medesimo anno costui si appressasse
all'Italia, e forse ancora v'entrò, per
quanto pare che accenni Prospero Tirone <span class="fnote">[Prosper Tiro, in Chron.]</span>.
Grande spavento, fiera costernazione
si sparse per tutta l'Italia. Pertanto
l'Augusto Onorio, veggendo imminente
quest'altra tempesta, giudicò
più sicuro il soggiorno di Ravenna, città
pel suo sito fortissima, e maggiormente
ancora per esser più alla portata di dar
gli ordini e di provvedere ai bisogni.
Mancò di vita in quest'anno <i>Eudossia</i>
imperadrice, moglie di Arcadio Augusto,
chiamata al tribunale di Dio a rendere
conto, qual nuova Erodiade, della fiera
persecuzione ch'ella avea mossa contro
il santo ed incomparabil patriarca di
Costantinopoli <i>Giovanni Grisostomo</i>. Il
Breviario Romano, che nelle lezioni di
questo santo mette la morte d'essa Augusta
quattro dì dopo quella del Grisostomo
nell'anno di Cristo 407, merita in
quel sito di essere corretto. Sì Zosimo <span class="fnote">[Zosim., ibid., cap. 28]</span>
che Sozomeno, Filostorgio ed altri scrittori
riferiscono a quest'anno una fiera
irruzion degl'Isauri per quasi tutte le
provincie romane dell'Oriente. Il generale
Arbazacio, spedito contro di costoro,
ne fece gran macello, ma, vinto dai
loro regali, non proseguì l'impresa.
</p>
<hr />
</div>

<div class="chapter">
<p>
<span class="pagenum"><a id="Page_371"></a>[371]</span>
</p>

<h2 class="hidden"><a id="CDV"></a>CDV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDV</span>. Indizione <span class="scp">III</span>.</td>
  </tr>
  <tr>
    <td><span class="smcap">Innocenzo</span> papa 5.</td>
  </tr>
  <tr>
    <td><span class="smcap">Arcadio</span> imperad. 23 e 11.</td>
  </tr>
  <tr>
    <td><span class="smcap">Onorio</span> imperadore 13 e 11.</td>
  </tr>
  <tr>
    <td><span class="smcap">Teodosio II</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Stilicone</span> per la seconda volta ed <span class="smcap">Antemio</span>.
</p>

<p>
Stando l'imperadore Onorio in Ravenna,
pubblicò editti <span class="fnote">[Gothofr., Chron. Cod. Theodos.]</span> rigorosi contra
de' Donatisti, più pertinaci ed insolenti
che mai in Africa, comandando l'unione
fra essi ed i cattolici: rimedio che riuscì
poi salutevole per quella cristianità. Era
entrato, o pure entrò in quest'anno
<i>Radagaiso</i> in Italia con quel diluvio di
Barbari che ho detto di sopra, con saccheggi
e crudeltà inudite, scorrendo dappertutto
senza opposizione alcuna. L'imperadore
Onorio andò raunando quante
soldatesche potè; prese ancora al suo
soldo molte squadre di Goti, Alani ed
Unni, condotti da Uldino e Saro lor capitani.
Ma Stilicone maestro di guerra non
volle già avventurarsi a battaglia o resistenza
alcuna in campagna aperta. Andò
solamente costeggiando i movimenti di
sì sterminata oste, finchè la medesima
si diede a valicar l'Apennino con pensiero
di continuare il cammino alla volta
di Roma, città che piena di spavento si
tenne ancora come perduta. E in Roma
appunto questa terribil congiuntura diede
motivo ai pagani, che tuttavia ivi restavano,
di attribuire tutti questi mali
alla religion cristiana, e all'avere abbandonato
gli antichi dii, e di prorompere
perciò in orride bestemmie, con proporre
eziandio di rimettere in piedi gli
empii lor sagrifizii e riti. Anzi costoro
in lor cuore si rallegravano, perchè
Radagaiso, pagano anch'egli, avesse da
venire a visitarli, sperando con ciò di
veder risorgere la tanto depressa loro
superstizione. Ma non era ancora giunto
il tempo che Dio avea destinato di
<span class="pagenum"><a id="Page_372"></a>[372]</span>
punire Roma, capitale del romano imperio
bensì, ma anche di tutti i vizii, e
in cui per anche l'idolatria ostinatamente
si nascondea, e la superbia apertamente
regnava. Secondochè osservarono
Paolo Orosio e sant'Agostino, colla venuta
di Alarico, e poi di Radagaiso, Dio
mostrò in lontananza a quella città il
gastigo acciocchè si emendasse e facesse
penitenza; ma indarno lo mostrò. Nè
volle permettere che questo re pagano
giugnesse a punire i Romani, perchè la
sua crudeltà avrebbe potuto portarvi un
universale eccidio, e ridurla in una massa
di pietre. Fu infatti, secondo tutte le
apparenze, miracoloso il fine di questa
tragedia, per cui la costernazione s'era
sparsa per tutta l'Italia. Appena Radagaiso
fu giunto di là dell'Apennino, che
Stilicone colle truppe romane ed ausiliarie
cominciò a tagliargli le strade, a
togliergli il soccorso dei viveri, ed a ristringerlo.
Il ridusse la mano di Dio nelle
montagne di Fiesole presso Firenze,
e quella innumerabil moltitudine di Barbari
si vide serrata fra quelle angustie
ed oppressa dalla fame, e con perdere il
coraggio e il consiglio, si diede per vinta.
Attesta il suddetto Orosio che non vi
fu bisogno di metter mano alle spade e
di venire a battaglia, e che i Romani
mangiando e bevendo e giocando terminarono
questa guerra. Radagaiso senza
saputa de' suoi tentò di salvarsi solo colla
fuga, ma caduto in mano de' Romani,
fu da lì a poco levato di vita. Restò
schiava la maggior parte dei suoi, che
a guisa di vili pecore erano sì per poco
venduti, che con uno scudo d'oro se ne
comperava un branco. E questo fine ebbero
i passi e le minaccie di quest'altro
re barbaro con ammirazione di tutti.
Ma ben diversamente Zosimo, storico <span class="fnote">[Zosimus, lib. 5, cap. 26.]</span>
greco de' medesimi tempi, racconta quel
fatto. Se a lui crediamo, Stilicone, con
poderoso esercito di trenta legioni romane
e colle truppe ausiliarie, all'improvviso
assalì que' Barbari, e passò a fil di
<span class="pagenum"><a id="Page_373"></a>[373]</span>
spada l'immensa lor moltitudine, a riserva
di pochi che rimasero schiavi: del
che egli riportò le lodi ed acclamazioni
di tutta l'Italia.
</p>

<p>
Si dee anche aggiugnere una particolarità
degna di memoria, che Paolino,
scrittore contemporaneo della vita di
sant'Ambrosio, ci ha conservata <span class="fnote">[Paulin., Vit. S. Ambros.]</span>. Aveva
il santo arcivescovo promesso di visitar
spesso i Fiorentini suoi cari. Ora
<i>nel tempo che Radagaiso</i> (son parole da
me volgarizzate di Paolino) <i>assediava la
stessa città di Firenze, trovandosi quei
cittadini come disperati, il santo prelato</i>
(che nell'anno 397 avea terminati i suoi
giorni) <i>apparve in sogno ad uno di essi,
e gli promise nel dì seguente la liberazione:
cosa che da lui riferita ai cittadini,
li riempiè di coraggio. In fatti nel giorno
appresso, arrivato che fu Stilicone, allora
conte, coll'esercito suo, si riportò vittoria
de' nemici. Questa notizia l'ho io avuta
da Pansofia piissima donna.</i> Tali parole
suppliranno a quanto manca nel racconto
di Paolo Orosio. Fa menzione eziandio
sant'Agostino <span class="fnote">[S. August., lib. 5 de Civit. Dei, cap. 23.]</span> di quel gran fatto,
con iscrivere che <i>Radagaiso in un sol
giorno con tanta prestezza fu sconfitto,
che senz'essere non dirò morto, ma
neppur ferito uno de' Romani, restò il di
lui esercito, che era di più di centomila
persone, abbattuto, ed egli poco dopo preso
co' figliuoli e tagliato a pezzi</i>. Dice
ancora in uno de' suoi sermoni <span class="fnote">[Idem, Serm. 29 in Lucam.]</span>, che
<i>Radagaiso fu vinto coll'aiuto di Dio in
maravigliosa maniera</i>. Prospero <span class="fnote">[Prosper, in Chron.]</span> notò
che il grande esercito di Radagaiso era
diviso in tre parti, e però più facile riuscì
il superarlo. Non ci maraviglieremmo
di questa diversità di relazioni, se non
fossimo anche oggidì avvezzi a udir delle
battaglie descritte con troppo gran divario
da chi le riferisce. Vien rapportata
dal cardinal Baronio, dal Petativo, dal
Gotofredo e da altri non pochi questa
<span class="pagenum"><a id="Page_374"></a>[374]</span>
insigne vittoria all'anno susseguente
406, nel quale veramente Marcellino
conte istorico la mette. Ma, secondochè
osservarono il Sigonio e il Pagi, si ha
essa da riferire all'anno presente, in cui
vien raccontata da Prospero nella sua
Cronaca e da Isidoro in quella de' Goti.
E di questa verità ci assicura san Paolino
vescovo di Nola, che recitando a dì
14 di gennaio dell'anno 406 il suo poema
XIII in onore di san Felice, che io
diedi alla luce <span class="fnote">[Anecdot. Latin. Tom. I.]</span>, scrive, restituita la
pace, e sconfitti i Goti che già vicini minacciavano
Roma stessa. Ecco le sue
parole:
</p>

<div class="poem">
<p><i>Candida pax laetum grata vice temporis annum</i></p>
<p><i>Post hyemes actas tranquillo lamine ducit, ec.</i></p>
</div>

<p>
Aggiugne che i santi aveano impetrata
da Dio la conservazione dell'imperio
romano.
</p>

<div class="poem">
<p><i>Instantesque Getas ipsis jam faucibus Urbis.</i></p>
<p><i>Pellere, et exitium, seu vincula vertere in ipsos,</i></p>
<p><i>Qui minitabantur romanis ultima regnis.</i></p>
</div>

<p>
Finalmente che s'era in ciò mirata
la potenza di Cristo:
</p>

<div class="poem">
<p><i>.... mactatis pariter cum Rege profano</i></p>
<p><i>Hostibus.</i></p>
</div>

<p>
Dalle quali parole, conformi ancora a
quelle di Prospero nella Cronica, intendiamo
non sussistere l'asserzion di Orosio
che ci rappresentò seguita quella vittoria
senza verun combattimento e senza
strage de' Barbari. Il Sigonio <span class="fnote">[Sigonius, de Regno Occident., lib. 10.]</span> saggiamente
immaginò che la battaglia seguisse
sotto Fiorenza, e che, ritiratosi Radagaiso
con gli avanzi dell'esercito nei monti
di Fiesole, fosse poi dalla fame forzato
a rendersi. Fiorivano specialmente in
questi tempi san <i>Girolamo</i> in Palestina,
sant'<i>Agostino</i> in Africa, san <i>Prudenzio</i>
poeta in Ispagna, e san <i>Giovanni Grisostomo</i>
esiliato nell'Armenia, oltre ad altri
santi e scrittori. Ma era infestata la
Chiesa di Dio dai Donatisti eretici nell'Africa,
<span class="pagenum"><a id="Page_375"></a>[375]</span>
e da Pelagio e Celestio e da
Vigilanzio, altri eretici in Italia e nelle
Gallie.
</p>
<hr />
</div>

<div class="chapter">
<h2 class="hidden"><a id="CDVI"></a>CDVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Innocenzo</span> papa 6.</td>
  </tr>
  <tr>
    <td><span class="smcap">Arcadio</span> imperad. 24 e 12.</td>
  </tr>
  <tr>
    <td><span class="smcap">Onorio</span> imperad. 14 e 12.</td>
  </tr>
  <tr>
    <td><span class="smcap">Teodosio</span> II imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Arcadio Augusto</span> per la sesta volta ed <span class="smcap">Anicio Probo</span>.
</p>

<p>
Per la memorabil vittoria riportata
contra dei Goti fu innalzato in quest'anno
un arco trionfale in Roma con istatue
agl'imperadori allora viventi, cioè ad Arcadio,
Onorio e Teodosio II, figliuolo
d'esso Arcadio, siccome si raccoglie da
un'iscrizione presso il Grutero <span class="fnote">[Gruter., pag. 287, n. 1.]</span>, la
quale, quantunque mancante, pare nondimeno
che riguardi il tempo di quella
felice avventura. A Stilicone ancora in
riconoscimento del valore fu innalzata
una statua di rame ed argento nella stessa
città dal popolo romano, per cura di
<i>Flavio Pisidio Romolo prefetto di Roma</i>.
Ne rapporta il suddetto Grutero l'iscrizione <span class="fnote">[Idem, pag. 412, n. 4.]</span>.
Seguitò intanto l'imperadore
Onorio a soggiornare in Ravenna, e quivi
pubblicò una legge riferita nel Codice
Teodosiano <span class="fnote">[L. 8, cod. Theod. tit. 11, lib. 10.]</span>, in cui ordinava a <i>Longiniano</i>
prefetto del pretorio di esaminare
se i commissari inviati ne' cinque anni
addietro per le provincie, affine di regolar
le pubbliche imposte, aveano soddisfatto
al loro dovere; e di gastigare, se
erano stati negligenti, e molto più se avessero
fatte delle estorsioni ai popoli. Convien
poi dire che non fossero cessati i
pubblici timori e malanni, perchè in questo
anno medesimo a nome di tutti tre gli
Augusti uscì fuori un editto nel mese di
aprile, col quale comandavano di prendere
l'armi per amore della patria, non
solamente alle persone libere atte alle
<span class="pagenum"><a id="Page_376"></a>[376]</span>
medesime, ma eziandio agli schiavi, ai
quali vien promessa la libertà se si arroleranno,
giacchè alla sola gente libera era
tuttavia permessa la milizia. Nella legge
seguente ancora si promette un buon soldo
a chiunque verrà ad arrolarsi. Queste
leggi han fatto credere al Baronio e al Gotofredo
che tante premure di Onorio per
aumentare le armate procedessero dall'irruzione
di Radagaiso, la cui guerra
perciò essi riferiscono al presente anno.
Ma altre cagioni mossero Onorio Augusto
a procurar l'accrescimento delle sue
truppe. Per attestato di Zosimo storico <span class="fnote">[Zosimus, lib. 5, cap. 26 et seq.]</span>,
Stilicone, prima eziandio che Radagaiso
entrasse in Italia, menava delle
trame segrete con Alarico re de' Goti,
che s'era ritirato verso il Danubio per
essere fiancheggiato da lui, giacchè nudriva
il disegno di assalire l'Illirico e
levarlo ad Arcadio, tra il quale ed Onorio
suo fratello sempre furonvi gare e gelosie,
e non mai buona amicizia. Durava
tuttavia questo trattato di Stilicone, dappoichè
terminata fu la scena di Radagaiso.
Oltre a ciò, in questo medesimo anno
bolliva un gran moto ne' Vandali, Svevi
ed Alani, e s'udiva preparato da loro
un potentissimo esercito, con timore che
questo nuovo torrente venisse a scaricarsi
anch'esso sopra la misera Italia. Ma
avendo i suddetti Barbari presente la
mala fortuna di Alarico e di Radagaiso in
queste contrade, rivolsero la rabbia loro
contro le Gallie, e passati dal Danubio al
Reno, opponendosi indarno i Franchi al
loro passaggio, entrarono in quelle provincie,
e quivi fissarono il piede. Nè loro
fu difficile, perchè Stilicone, come dicemmo,
per l'antecedente guerra d'Italia,
avea ritirate tutte quelle legioni, che
la saviezza de' Romani teneva sempre ai
confini tra la Gallia e la Germania. Testimonii
di questa invasione fatta dai Barbari
nelle Gallie in quest'anno, abbiamo
Prospero Tirone, Paolo Orosio e Cassiodoro.
Però, senza ricorrere alla guerra
di Radagaiso, la storia ci somministra
<span class="pagenum"><a id="Page_377"></a>[377]</span>
assai lumi per intendere onde nascesse
il bisogno di nuove e maggiori forze ad
Onorio a fine di rimediare, per quanto si
poteva, ai disordini ed alle rovine del vacillante
imperio. Se crediamo ad un antico
scrittore citato da Adriano Valesio <span class="fnote">[Valesius, Hist. Franc., lib. 2, cap. 9.]</span>,
<i>Godigisclo</i> re de' Vandali fu assalito
nel suo viaggio alla volta delle Gallie
dai Franchi, popoli allora della Germania,
e nel combattimento lasciò la vita
con circa venti mila de' suoi. Accorsi
poscia gli Alani, salvarono il resto di
quella gente; ed uniti poscia insieme, al
dispetto de' Franchi, passarono il Reno, e
sul fine di quest'anno entrarono nelle
Gallie. <i>Gunderico</i> allora divenne re dei
Vandali. Certo è, per attestato ancora di
san Girolamo <span class="fnote">[Hieron., in Epist. ad Ageroch.]</span>, che costoro presero
dipoi e distrussero Magonza, metropoli
allora della Germania prima, e dopo lungo
assedio s'impadronirono di Vormazia, e
la spianarono. Ridussero eziandio in loro
potere Argentina, Rems, Amiens, Arras
ed altre città di quella provincia. E di
qui ebbe principio una catena d'altre
maggiori disavventure del romano imperio,
siccome andremo vedendo.
</p>
<hr />
</div>

<div class="chapter">
<h2 class="hidden"><a id="CDVII"></a>CDVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDVII</span>. Indiz. <span class="scp">V</span>.</td>
  </tr>
  <tr>
    <td><span class="smcap">Innocenzo</span> papa 7.</td>
  </tr>
  <tr>
    <td><span class="smcap">Arcadio</span> imperadore 25 e 13.</td>
  </tr>
  <tr>
    <td><span class="smcap">Onorio</span> imperadore 15 e 13.</td>
  </tr>
  <tr>
    <td><span class="smcap">Teodosio</span> II imperadore 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la settima volta, e <span class="smcap">Teodosio Augusto</span> per la seconda.
</p>

<p>
Una legge del Codice Teodosiano ci
avvisa essere stato prefetto di Roma in
quest'anno <i>Epifanio</i>. Zosimo storico <span class="fnote">[Zosimus, lib. 6, cap. 2.]</span>
quegli è che narra, come Stilicone con
istrana politica, in vece di pensare a reprimere
i Barbari entrati nelle Gallie,
facea de' gran preparamenti in quest'anno
per assalire e torre ad Arcadio Augusto
l'Illirico, ch'egli meditava di unire
<span class="pagenum"><a id="Page_378"></a>[378]</span>
all'imperio occidentale di Onorio. Se
l'intendeva egli segretamente con Alarico,
e costui doveva anch'esso accorrere
colle sue forze alla meditata impresa. Ma
rimase sturbato l'affare, perchè corse
voce che Alarico avea terminato con
la vita ogni pensiero di guerra: e gran
tempo ci volle per accertarsi della sussistenza
di tal nuova, che in fine si scoprì
falsa. Accadde inoltre che vennero
avvisi ad Onorio come s'era sollevato
l'esercito romano nella Bretagna, con
avere eletto imperadore <i>Marco</i>, il quale
in breve restò ucciso, e poscia <i>Graziano</i>,
anche esso da lì a pochi mesi estinto; e
finalmente <i>Costantino</i>, il quale tuttochè
fosse persona di niun merito, pure perchè
portava quel glorioso nome, fu creduto
a proposito per sostenere quell'eccelsa
dignità. O sia che l'esercito britannico
giudicasse necessario un Augusto
presente in quelle parti, e in tempi
tanto disastrosi per l'entrata dei Barbari
nelle Gallie, che minacciavano anche la
stessa Bretagna, senza speranza di soccorso
dalla parte di Roma; oppure che
niuna paura e soggezione si mettessero
di Onorio, imperadore lontano e dappoco;
giunsero coloro a questa risoluzione,
che fece sventare i disegni di Stilicone
contra l'imperio orientale di Arcadio. Nè
si fermò nella Bretagna sola questo temporale.
Il tiranno Costantino, raunate
quante navi e forze potè delle milizie romane
e della gioventù della Bretagna, passò
nelle Gallie, prese la città di Bologna, tirò a
sè le truppe romane, ch'erano sparse per
esse Gallie, e stese il suo dominio fino alle
Alpi che dividono l'Italia dalla Gallia.
Probabilmente faceva egli valere per pretesto
della sua venuta la necessità di opporsi
ai Barbari; ma intanto egli ad altro
non pensava che ad assoggettarsi le Gallie
stesse, lasciando che i Barbari proseguissero
le stragi, i saccheggi e le conquiste
nella Belgica e nell'Aquitania, provincie
allora le più belle e ricche di quelle
parti.
</p>

<p>
Mosso da sì funesti avvisi Onorio
<span class="pagenum"><a id="Page_379"></a>[379]</span>
imperadore, si trasferì da Ravenna a Roma,
per trattar ivi col suocero Stilicone
dei mezzi opportuni a fin di reprimere il
tiranno, ed arrestar i progressi de' Barbari.
Se nondimeno vogliam qui fidarsi
del mentovato Zosimo, Onorio molto
prima era giunto a Roma, dove ricevette
le nuove de' rumori della Bretagna e
Gallia, richiamato a sè Stilicone, il quale
in Ravenna stava preparando l'armata
navale colla mira di passar nell'Illirico.
Non credette Stilicone utile a' suoi interessi
disegni, tuttochè fosse maestro dell'una
e dell'altra milizia, o sia generalissimo
dell'imperadore, d'assumer egli
quell'impresa. Fu perciò risoluto di spedire
nella Gallia Saro <span class="fnote">[Zosimus, lib. 6, cap. 2.]</span>, ch'era bensì
Barbaro e Goto di nascita, ma uomo di
gran valore, e che fedelmente in addietro
avea servito nelle armate romane.
Giunto costui nelle Gallie con quelle truppe
che potè condur seco, si azzuffò con
Giustino (chiamato Giustiniano da Zosimo)
generale di Costantino tiranno; l'uccise,
e con esso lui la maggior parte delle
soldatesche ch'egli conduceva. Essendo
venuto Nevigaste, altro generale di
Costantino, a trovarlo per trattar di pace,
Saro la fece da barbaro, perchè gli levò,
contro la fede datagli, la vita. Erasi ritirato
Costantino in Valenza, città ora del
Delfinato. Saro quivi l'assediò; ma dopo
sette giorni, udito che venivano a trovarlo
due altri generali di Costantino,
cioè Ebominco di nazione Franco, e Geronzio
oriondo della Bretagna, con forze
di lunga mano superiori alle sue, sciolse
l'assedio con ritirarsi verso l'Italia.
Ebbe anche fatica a salvarsi, perchè inseguito
dai nemici; e al passaggio dell'Alpi
gli convenne cedere tutto il bottino
fatto in quella guerra ai Bacaudi, rustici
che erano da gran tempo sollevati
contra gli esattori dei tributi romani. Di
questo buon successo si prevalse Costantino
per ben munire i passi che dall'Italia
conducono nelle Gallie. Non si sa se
prima o dopo quest'impresa Costantino
<span class="pagenum"><a id="Page_380"></a>[380]</span>
volgesse le sue armi contra dei Barbari
entrati nelle Gallie suddette. Attesta Zosimo
ch'egli diede loro una gran rotta,
e che se gli avesse perseguitati, non ne
restava alcuno in vita, e però essi ebbero
tempo di rimettersi, e coll'unione d'altri
Barbari tornarono ad esser forti al pari
di Costantino. Ma Zosimo s'inganna in
iscrivendo che Costantino mise presidii
al Reno, acciocchè costoro non avessero
libera l'entrata nelle Gallie, essendo certo
che già v'erano entrati, e non ne uscirono
per questo. Paolo Orosio <span class="fnote">[Orosius, lib. 7, cap. 40.]</span> notò
che Costantino si lasciò più volte ingannare
dai Barbari con dei falsi accordi,
perlochè riuscì piuttosto nocivo che
utile all'imperio. Spedì egli poscia due
volte <i>Costante</i> suo figliuolo, che dianzi
era monaco, in Ispagna, dove fece prigionieri
i parenti di Teodosio il Grande
padre del medesimo Onorio Augusto e
trasse dalla sua gli eserciti romani che
erano in quelle parti. Ma disgustato <i>Geronzio</i>
suo generale, accrebbe i guai, perchè
si rivoltò contra di lui, e se l'intese
coi Barbari, con essere dipoi cagione
che molti popoli delle Gallie e della Bretagna
si ribellarono all'imperio romano,
e si misero in libertà, senza ubbidir più
nè ad Onorio nè a Costantino. Ho recitato
in un fiato tutti questi avvenimenti
sotto il presente anno, quantunque alcuni
d'essi appartengano anche ai susseguenti.
Onorio in questo mentre dimorando
in Roma non era tanto occupato
dai pensieri della guerra che non pensasse
al rimedio dei disordini della Chiesa.
Però pubblicò varie leggi che si leggono
nel Codice Teodosiano, contro i pagani
e contro gli eretici donatisti, manichei,
frigiani e priscillianisti. Mancò di
vita a dì 14 di settembre in quest'anno
quel grande ornamento della Grecia, ed
incomparabile sacro oratore della Chiesa
di Dio, <i>san Giovanni Grisostomo</i>, essendo
morto dopo tanti travagli nell'esilio, dove
la persecuzion de' suoi emuli l'aveva
spinto.
</p>
<hr />
</div>

<div class="chapter">
<p>
<span class="pagenum"><a id="Page_381"></a>[381]</span>
</p>

<h2 class="hidden"><a id="CDVIII"></a>CDVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDVIII</span>. Indiz. <span class="scp">VI</span>.</td>
  </tr>
  <tr>
    <td><span class="smcap">Innocenzo</span> papa 8.</td>
  </tr>
  <tr>
    <td><span class="smcap">Onorio</span> imperadore 16 e 14.</td>
  </tr>
  <tr>
    <td><span class="smcap">Teodosio</span> imperadore 7 e 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Anicio Basso</span> e <span class="smcap">Flavio Filippo</span>.
</p>

<p>
Noi troviamo in una legge del Codice
Teodosiano prefetto di Roma nel
presente anno <i>Ilario</i>. Zosimo <span class="fnote">[Zos., lib. 5, c. 41.]</span> parla
di <i>Pompeiano</i>, come prefetto d'essa città
in questi tempi. Diede fine a' suoi giorni
<i>Arcadio</i> imperadore d'Oriente nel dì primo
di maggio di questo anno, per attestato
di Socrate <span class="fnote">[Socrates, lib. 6, cap. 23.]</span> e d'altri storici. Da
alcuni nondimeno è differita la sua morte
fino al settembre. Ma non veggendosi
legge alcuna di lui, che passi oltre l'aprile,
più probabile si rende la prima
opinione. Era egli in età d'anni trentuno,
e però universale fu la credenza de' Cristiani
che Dio troncasse così presto il
filo della sua vita, in pena dell'ingiusta
persecuzione fatta ad uno dei più insigni
padri della Chiesa cattolica, cioè a san
Giovanni Grisostomo. Le dissensioni passate
fra lui e l'imperadore Onorio suo
fratello in addietro gli fecero temere
che non fosse ben sicuro nella succession
dell'imperio l'unico suo figliuolo ed
erede <i>Teodosio II</i>, alcuni anni prima
dichiarato imperadore, perchè fanciullo
che appena aveva compiuto l'anno ottavo
di sua vita. Prese dunque una risoluzion,
che parve strana a molti, ma
che col tempo riuscì utilissima, cioè di
raccomandarlo nel suo testamento alla
protezion d'<i>Isdegarde re di Persia</i>, pagano,
con pregarlo di assumere la tutela
del figliuolo. Trovò Isdegarde, principe
di grande animo, per quanto narra Procopio <span class="fnote">[Procop., de Bell. Pers., lib. 1, cap. 2.]</span>,
degna di tutta la sua corrispondenza
la confidenza a lui mostrata
da Arcadio; e però non mancò di sostenere
gl'interessi del giovinetto Augusto,
<span class="pagenum"><a id="Page_382"></a>[382]</span>
con far sapere la sua mente e protezione
all'imperadore Onorio: il che bastò
a farlo stare in dovere da lì innanzi.
Inviò ancora a Costantinopoli, per aio di
Teodosio, Antemio, personaggio egregio
pel sapere e per i costumi, e mantenne
da lì innanzi una buona pace col greco
imperio, non senza vantaggio della cristiana
religione, che sulle prime per tal
via s'introdusse e dilatò nella Persia.
Ma da lì a pochi anni Isdegarde, ad istigazione
de' magi, mosse una fiera persecuzione
ai medesimi Cristiani del suo
paese, con riportarne in tal congiuntura
assaissimi di essi la corona del martirio.
Era già passata al paese de' più <i>Maria</i>
imperadrice, moglie di Onorio imperadore <span class="fnote">[Theoph., in Hist. ad Ann. Alexandr. 406.]</span>,
e figliuola di Stilicone e di
Serena, nata da Onorio fratello di Teodosio
il Grande. Se si ha da prestar fede
a Zosimo <span class="fnote">[Zosim., lib. 6, cap. 28.]</span>, Onorio desiderò d'aver
per moglie <i>Termanzia</i>, altra figliuola di
esso Stilicone e di Serena. Pareva che
non acconsentisse a tali nozze Stilicone;
ma Serena fece premura per effettuarle,
quantunque la fanciulla per la sua puerile
età non fosse atta al matrimonio;
ed in fatti si celebrarono le nozze, senza
che noi sappiamo se v'intervenisse dispensa
alcuna per parte d'Innocenzo
papa. Verisimilmente ancor qui Stilicone
attese a fare il suo giuoco. Avea data la
prima figliuola sì tenera d'età ad Onorio,
che non giunse mai a toccarla, ed ella si
morì vergine. Lo stesso fu fatto di quest'altra,
sperando forse Stilicone che
accadendo la morte di Onorio senza figliuoli,
Eucherio suo figliuolo potesse
succedergli nell'imperio. Nè Zosimo tacque
una voce che allora correa, cioè
aver Serena, per mezzo d'una strega,
concio in maniera Onorio, che non fosse
abile alle funzioni matrimoniali. Anche
Filostorgio <span class="fnote">[Philostorg., lib. 12, cap. 2.]</span> storico riferisce questa
non so se vera o falsa diceria.
</p>

<p>
In questi giorni, per testimonianza
<span class="pagenum"><a id="Page_383"></a>[383]</span>
del suddetto Zosimo, <i>Alarico</i> re o sia
condottiere de' Goti, con grosso esercito
passò dalla Pannonia nel Norico, ed
arrivò fino ad Emona, città poco distante
da Giulio Carnico. Di là inviò legati ad
Onorio Augusto, soggiornante allora in
Ravenna, a titolo di crediti da lui pretesi,
con essersi fermato nell'Epiro a
requisizione di esso Stilicone, allorchè
segretamente meditavano di muover guerra
ad Arcadio per occupare l'Illirico.
Richiedeva eziandio che gli fossero pagate
le spese occorse nel venire a condurre
l'esercito sino nel Norico. Stilicone,
lasciati i legati in Ravenna, volò a
Roma per trattare coll'imperadore e col
senato di questa dimanda, che probabilmente
fu accompagnata dalle minacce.
La maggior parte de' senatori inclinava
alla guerra contro il Barbaro, come partito
più glorioso. Stilicone con pochi sosteneva
quel della pace, e cavò fuori le
lettere di Onorio, per le quali appariva
essersi Alarico d'ordine di lui trattenuto
nell'Epiro per far la guerra ad Arcadio,
la quale non s'era poi intrapresa per ordini
in contrario venuti dallo stesso Onorio.
Il senato, mostrandosi persuaso
di queste ragioni, ma più per timore di
Stilicone, gli accordò, per aver pace, il
pagamento di quattro mila libbre d'oro,
non so se di peso o pure di 84 denari
d'oro l'una <span class="fnote">[Zosim., lib. 5, cap. 29.]</span>: nè vi fu se non <i>Lampadio</i>,
nobil senatore, che altamente disse:
<i>Questa non è una pace, ma un patto di
servitù per noi</i>. Dopo le quali libere parole
si ritirò in chiesa, apprendendo l'ira
di Stilicone. E di qui ebbe principio la
disavventura e caduta del medesimo Stilicone,
avendo tutti declamato contra di
lui, come fautore de' Barbari in pregiudizio
dell'imperio. Determinò Onorio di
poi di passar a Ravenna, per dar la
mostra all'esercito ivi preparato. Stilicone,
a cui non doveano essere ignoti i
lamenti de' Romani, e i mali uffizii che
faceano contra di lui, si studiò d'impedire
quel viaggio, avendo insino fatto
<span class="pagenum"><a id="Page_384"></a>[384]</span>
svegliare un tumulto in Ravenna da Saro,
capitano de' Barbari che erano al
soldo de' Romani, per intimidire Onorio.
Ma non per questo ristette l'imperadore,
e sen venne fino a Bologna. Quivi nacque
fra lui e Stilicone una controversia.
Già era venuta la nuova della morte seguita
dell'imperadore Arcadio, e Stilicone
disegnava di passar in persona a
Costantinopoli per dare assetto agli affari
del fanciullo Teodosio Augusto. Anche
Onorio si lasciò intendere d'aver
disegnato il medesimo viaggio per procurar
la sicurezza del nipote. Stilicone
impontò; e mostrata la necessità che vi
era della presenza d'Onorio in Italia
per provvedere ai bisogni della Gallia
occupata da Costantino e per tenere
d'occhio il barbaro ed infido Alarico vicino
all'Italia con sì copioso esercito,
tanto disse, che Onorio depose quel pensiero,
ed egli s'allestì per prendere il
cammino alla volta dell'Oriente.
</p>

<p>
Ma passato che fu Onorio da Bologna
a Pavia, non si vide che Stilicone
eseguisse punto quello che avea promesso.
Questo servì a' suoi emuli per maggiormente
screditarlo presso l'imperadore
con aggiugnere, per lo contrario, che se
Stilicone passava in Oriente, era per levar
di vita il fanciullo Augusto, e mettere
la corona dell'imperio orientale in
capo ad Eucherio suo figliuolo. Fra gli
altri <i>Olimpio</i> <span class="fnote">[Zosim., lib. 6, cap. 32.]</span>, uno degli uffiziali palatini,
quegli fu che principalmente, durante
il viaggio d'Onorio a Pavia, venne
creduto che non d'altro gli parlasse che
de' cattivi disegni di Stilicone, non senza
ingratitudine verso di lui che l'avea cotanto
esaltato nella corte. Lo narra anche
Olimpiodoro storico presso di Fozio <span class="fnote">[Olympiod., apud Photium, pag. 180.]</span>.
Giunto che fu Onorio in Pavia,
si fece vedere all'esercito ivi preparato
per passare contra Costantino tiranno
nelle Gallie. Ma eccoli sollevarsi quelle
milizie, istigate, se è vero ciò che ne riferisce
Zosimo, dal suddetto Olimpio, con
<span class="pagenum"><a id="Page_385"></a>[385]</span>
tagliare furiosamente a pezzi tutti gli uffiziali
o di corte o della milizia, creduti
partigiani o complici di Stilicone. Fra questi
furono <i>Limenio</i>, già prefetto del pretorio
nella Gallia; <i>Cariobaude</i> dianzi generale
dell'armata in essa Gallia, che
s'erano salvati dalle mani del tiranno
Costantino <span class="fnote">[Sozom., lib. 9, cap. 4. Orosius, lib. 7, cap. 38.]</span>; <i>Vincenzo</i> generale della
cavalleria, e <i>Salvio</i> conte della scuola dei
domestici; ed altri non pochi magistrati,
senza perdonare neppure a Longiniano
prefetto del pretorio d'Italia. Durò gran
fatica Onorio a frenare il pazzo e crudel
moto di costoro, e si trovò egli stesso in
grave pericolo. All'avviso di questa sedizione
spaventato Stilicone, che trovavasi
allora in Bologna, non sapeva a qual
risoluzione appigliarsi. Saro, capitano di
que' Barbari <span class="fnote">[Zosim., lib. 5, c. 34. Philostorg., lib. 12, c. 3.]</span> che militavano al soldo
dell'imperadore, una notte uccise tutti
gli Unni che stavano alla guardia di lui,
in maniera che egli stimò bene di scapparsene
a Ravenna. Olimpio intanto avendo
guadagnato affatto l'animo d'Onorio
Augusto, l'indusse a scrivere allo
esercito di Ravenna, che si assicurassero
della persona di Stilicone. Il che inteso da
lui, si ritirò la notte in chiesa. Fatto
giorno, i soldati entrati in essa chiesa,
alla presenza del vescovo con giuramento
attestarono, altro ordine non essere stato
loro dato, che di metterlo sotto buona
guardia, salva la di lui vita. Ma uscito
che fu della franchigia, l'uffiziale che
aveva esibito il primo ordine, ne sfoderò
un altro di ammazzarlo a cagione dei
suoi misfatti. Si misero in procinto i
Barbari e famigliari suoi di liberarlo; ma
egli avendo comandato loro di desistere,
coraggiosamente si lasciò uccidere da
Eracliano, che da lì a non molto fu ricompensato
colla prefettura dell'Africa.
E tal fine ebbe a dì 25 d'agosto Stilicone,
per tanti anni arbitro dell'imperio e
degli eserciti romani, e glorioso per le
vittorie da lui riportate. Mille delitti gli
furono apposti dopo morte. I più rilevanti
<span class="pagenum"><a id="Page_386"></a>[386]</span>
erano che egli con ambiziosi disegni
aspirasse all'imperio d'Oriente, ed anche
d'Occidente, o per sè o per suo figliuolo,
meditando perciò e manipolando la morte
degli Augusti; e che trattenesse in
danno dell'imperio romano segrete amicizie
e trame con Alarico e con gli
altri Barbari a fine di profittarne per le
sue segrete mire. Noi sappiamo che quantunque
cristiano (almeno in apparenza)
egli era odiato da' Cristiani, forse perchè
favoriva non poco i pagani. Fu creduto
che lo stesso Eucherio suo figliuolo
professasse tutte le loro superstizioni,
con aver anche promesso, se giugneva
all'imperio, di riaprire i lor templi. Per
questo probabilmente Zosimo ed Olimpiodoro,
storici pagani, assai favorevolmente
parlano di lui, e sparlano forte di
Olimpio, uomo cattolico, che tanto si
adoperò per la sua rovina. Tuttavia
Rutilio <span class="fnote">[Rutilius, in Itiner., lib. 1.]</span>, poeta anch'esso pagano di
que' tempi, anch'egli si mostra persuaso
delle cabale e dei disegni ambiziosi di
Stilicone. Ma egli è ben facile che fra
tanti delitti a lui apposti, più d'uno se
ne contasse che non avea sussistenza.
E certamente allorchè s'ode Paolo Orosio,
Marcellino conte, Prospero ed altri
scrittori attribuire a lui la chiamata
de' Vandali, Alani e Svevi, per invadere
le Gallie, non par facile d'accordo
questa partita coll'altre che si contano
de' disegni della sua ambizione in favore
del figliuolo. Se si fosse lasciato luogo
a Stilicone di far le sue difese, avrebbe
forse giustificato molte sue azioni,
che al volgo pareano malfatte e condotte
dalla malizia, ma poterono essere necessità
per bene dello Stato. E tanti uffiziali
insigni trucidati in Pavia, si può egli credere
che tutti fossero colpevoli e degni
di morte? Per altro non è da maravigliarsi
se Onorio Augusto si lasciasse
indurre a decretar la morte di un suocero
che l'avea fin allora mantenuto sul
trono contra tanti sforzi de' Barbari. Egli
era un buon principe, ma non di grande
<span class="pagenum"><a id="Page_387"></a>[387]</span>
animo. È una pensione di questi tali l'essere
o il diventar facilmente sospettosi e
crudeli. Si aggiunse inoltre la grave spinta
che gli diedero gli emuli e nimici di
Stilicone, i quali mai non mancano a chi
siede in alto, e per lungo tempo vi siede.
</p>

<p>
Dopo la morte di Stilicone furono
confiscati tutti i suoi beni, e quegli ancora
de' suoi creduti partigiani, uccisi
nella sedizion di Pavia, o pure fuggiti e
banditi. Egli, dichiarato nemico pubblico
e traditore; atterrate tutte le statue, e
cancellate tutte le memorie di lui. <i>Termanzia</i>,
sua figliuola, già sposata ad Onorio
Augusto, fu rimandata vergine a
casa, e consegnata a Serena sua madre.
Se crediamo alla Cronica d'Alessandria <span class="fnote">[Chronicon Alexandrinum.]</span>,
questa infelice fanciulla finì anch'ella
di vivere nell'anno 415. Furono
inoltre levati via dai lidi e dai porti le
guardie che Stilicone vi tenea, perchè
impedivano il commercio, con aggiugnere
ancor questo agli altri suoi delitti, pretendendosi
ciò fatto, affinchè niuno degli
Orientali potesse sbarcare in Italia. Si
raccolgono tali notizie dalle leggi pubblicate
in quest'anno e riferite nel Codice
Teodosiano <span class="fnote">[Gothofred., Chronol. Cod. Theodos.]</span>. Ed altre ivi pure si
leggono contro i pagani e donatisti d'Africa,
i quali pretendeano fatte da Stilicone,
e non già dall'imperadore Onorio,
alcune leggi contra di loro. Escluse egli
dal palazzo chiunque non era cattolico
e non seguitava la religione del principe.
E per cattivarsi l'animo de' popoli, abolì
un'imposta di grano e di danaro, che
dianzi si pagava per i terreni. <i>Olimpio</i>,
autore della rovina di Stilicone, creato
dipoi maggiordomo della corte cesarea,
seppe ben profittarne, con rendersi egli
padrone dello spirito di Onorio, e regolar
da lì innanzi tutti i negozii del principe,
e dispensar le cariche ai suoi partigiani.
Scrive Zosimo <span class="fnote">[Zosimus, lib. 5, cap. 35.]</span> che per ordine
suo furono carcerati varii familiari del
morto Stilicone, e fra gli altri Deuterio
<span class="pagenum"><a id="Page_388"></a>[388]</span>
mastro di camera dell'imperadore, e
Pietro tribuno della scuola de' notai.
Messi ai tormenti, perchè rivelassero se
Stilicone avesse affettato l'imperio, niuno
si trovò che somministrasse lumi di questo
preteso tradimento. Inoltre fu deputato
Eliocrate, fiscale in Roma, per unire
al fisco i beni di tutti coloro che avessero
ottenuto dei magistrati al tempo di Stilicone.
Tutto in somma era in confusione
e tempesta. E a questi malanni s'aggiunse
che i soldati romani, per pescare anche
essi nel torbido della repubblica,
dovunque trovarono nelle città mogli e
figliuoli de' Barbari collegati e al soldo
dell'imperio, gli uccisero, e saccheggiarono
i loro beni: il che fu cagione che
irritati quei Barbari, più di trentamila
d'essi andarono ad unirsi con Alarico.
</p>

<p>
Seguitava tuttavia a stare esso Alarico
alle porte d'Italia, osservando le
tragedie romane, senza nondimeno voler
guerra coll'imperadore, e senza violar
la tregua stabilita vivente Stilicone. Inviò
ambasciatori ad Onorio, esibendo la
pace, purchè gli fosse pagata una gran
somma di danaro. Non è ben certo se
gli fosse sborsata la già promessa quand'era
vivo Stilicone. Sembra nondimeno
che Olimpiodoro presso Fozio <span class="fnote">[Photius, pag. 181.]</span> asserisca
già seguito quel pagamento. Esibì
ancora Alarico di dare ostaggi ad Onorio
per la continuazion della pace, e
di ritirarsi poi dal Norico nella Pannonia.
Nulla volle farne l'imperadore, e rimandò
carichi di sole parole i legati. Vien
egli qui accusato da Zosimo storico <span class="fnote">[Zosim., lib. 5, cap. 36.]</span>,
perchè con qualche sborso di danaro non
istudiasse di differir la guerra per mettersi
in miglior stato di difesa; e se pur
voleva la guerra, perchè non fu sollecito
ad unir le legioni romane, con formare
un esercito capace di contrastar gli avanzamenti
di Alarico. Il biasima ancora,
perchè non desse il comando dell'armata
a Saro, bravo capitan de' Barbari,
<span class="pagenum"><a id="Page_389"></a>[389]</span>
e già provato, come di sopra dicemmo;
ed in sua vece eleggesse per condottiere
della cavalleria Turpillione, e della fanteria
<i>Varane</i> (forse quello stesso che fu
dipoi console nell'anno 410), e <i>Vigilanzio</i>
dei domestici, ossia delle guardie del corpo,
personaggi fatti apposta per accrescere
l'ardire ai Barbari, e il terrore ai
Romani. Ma Onorio non si dovette fidare
di Saro, perchè barbaro e pagano.
Forse troppo si fidò di Olimpio, divenuto
suo favorito, ne' consigli del quale aveva
egli riposta la sua speranza. Ora Alarico,
preso il pretesto di vedersi negate le paghe,
e per vendetta ancora di Stilicone,
per quanto scrive Olimpiodoro, cominciò
la guerra. E perchè meditava di gran
cose, ordinò con sue lettere ad <i>Ataulfo</i>,
fratello di sua moglie, che dalla Pannonia
menasse quanti Unni e Goti potesse.
Poi, senza aspettarlo, diede la marcia alla
sua armata, ridendosi dei praparamenti di
Onorio. Si lasciò indietro Aquileia, Concordia
ed Altino, e, senza trovare opposizione
alcuna, passò il Po a Cremona, e
per Bologna venne a Rimini, e di là pel Piceno
alla volta di Roma, saccheggiando
quante terre e castella trovò per via. Poco
mancò che non cadesse nelle mani
dei suoi Eucherio figliuolo di Stilicone,
nel mentre che per ordine di Onorio era
condotto a Roma da Arsacio e Terenzio
eunuchi. Dopo la morte del padre era
questi fuggito a Roma, e protetto dai Barbari
collegati ed amici di Stilicone, si nascose
e salvò in una chiesa. Scoperto infine,
ne fu per forza tratto, e probabilmente
per riverenza alla franchigia gli fu
promessa la vita. Forse fu di poi condotto
a Ravenna, dove dimorava l'imperadore,
il quale non si sa perchè in questi torbidi
il rimandò a Roma, dove o per comandamento
di lui, o perchè s'appressavano
colà le genti di Alarico, ebbe un fine
eguale a quello del padre.
</p>

<p>
Giunse Alarico sotto Roma, e la
strinse d'assedio. Allora fu che nel senato
si sollevarono sospetti contra di <i>Serena</i>
già moglie di Stilicone, quasichè ad istigazione
<span class="pagenum"><a id="Page_390"></a>[390]</span>
sua i Barbari fossero venuti contro
ad essa città. E bastarono tali sospetti
al senato per decretar la morte di questa
infelice, probabilmente innocente di simile
attentato. Ad un tale decreto consentì
anche <i>Placida</i> sorella dell'imperadore,
ancorchè Serena fosse sua parente dal
lato di padre. La sentenza fu eseguita, e
Zosimo pagano <span class="fnote">[Zosim., lib. 5, cap. 40.]</span> si figurò costei punita
dagli dii della gentilità per aver tolta a
Rea madre degli dii una collana di gran
valore; ma ella potea ben avere senza
questo falso misfatto degli altri delitti,
per i quali Iddio volle gastigarla quaggiù.
Si credevano i Romani che tolta di mezzo
Serena, dovessero i Barbari andarsene
con Dio. Ma si chiarirono ben presto dei
loro vani supposti. Più che mai Alarico
seguitò ad angustiare la città, e ad affamarla
con impedire l'introduzion dei viveri
sì pel fiume, come per terra, e crebbe
talmente la fame, che si tirò dietro
una fiera mortalità di popolo. Allora il
senato determinò di spedir deputati a
trattare d'accordo col generale degli assedianti,
perchè erano tuttavia in dubbio
se si trovasse ivi Alarico in persona. Data
questa incumbenza a <i>Basilio</i>, già presidente
della Spagna, spagnuolo di nascita,
e a <i>Giovanni</i>, già preposto de' notai palatini <span class="fnote">[Chronicon Alexandrinum.]</span>,
presentatisi costoro ad Alarico,
proposero la concordia; e per sostenere
il decoro, si lasciarono scappare una bravata,
con dire che il popolo romano era
anche pronto per una battaglia. Alarico
sogghignando rispose: <i>Anche il fieno folto
si taglia più facilmente che il raro</i>: colle
quali parole mise a riso tutti gli astanti.
Proruppe poscia il Barbaro in dimande
degne di un par suo, cioè che non leverebbe
mai l'assedio, se non gli davano
tutto l'oro e l'argento e le suppellettili
preziose della città, e la libertà di tutti
gli schiavi barbari. <i>Ma e che resterebbe
a noi?</i> rispose uno dei legati. <i>Le vite</i>, replicò
il superbo Alarico. Qui fu chiesta
dai legati la licenza di tornar nella città
<span class="pagenum"><a id="Page_391"></a>[391]</span>
per trattare con gli assediati, i quali inteso
che quivi era Alarico, e che faceva
dimande cotanto esorbitanti, si videro disperati.
Accadde, che venuti o chiamati
apposta in Roma alcuni della Toscana,
riferirono d'essersi salvata dai pericoli
la città di Narni coll'avere sacrificato
agli dii del gentilesimo. Non vi volle di
più, perchè alcuni dei senatori tuttavia
pagani proponessero come cosa necessaria
alla liberazion di Roma quegli empii
sagrifizii. Il fatto vien narrato da Sozomeno <span class="fnote">[Socrat., lib. 9, cap. 6.]</span>
ed anche da Zosimo <span class="fnote">[Zosimus, lib. 5, cap. 41.]</span>, che
vi aggiugne una particolarità, unicamente
fabbricata dal suo cuore maligno, perchè
pagano: cioè, che <i>Innocenzo</i> papa, consultato
sopra di ciò, serrasse gli occhi, e li
lasciasse fare. Ma il fatto grida in contrario:
poichè, per attestato dello stesso Zosimo,
niuno de' tanti senatori cristiani volle
intervenire a così abbominevol azione:
anzi pare che in effetto desistessero per
questo dal farla, e verisimilmente perchè
il pontefice vi si oppose. Ma quand'anche
avessero sagrificato, come sembra supporre
Sozomeno, s'accorsero in breve della
vanità di quest'empio rifugio. E nota il
medesimo Sozomeno che i più giudiziosi
riguardavano questa guerra e calamità
per un giusto gastigo di Dio, che voleva
punire i tanti peccati di Roma immersa
nell'ozio e nel lusso, e tanti ostinati tuttavia
nelle superstizioni del paganesimo.
Lo stesso Alarico dicea di esser mosso
da una voce interna che gli andava dicendo
di affrettarsi per l'espugnazion di
Roma. Finalmente convenne rimandare
ambasciatori ad Alarico, e capitolare che
i Romani gli pagassero cinquemila libbre
d'oro, trentamila d'argento, quattromila
giubbe di seta, tremila pelli tinte in grana,
e tremila libbre di pepe. Ma perchè l'erario
<span class="pagenum"><a id="Page_392"></a>[392]</span>
era esausto, nè i particolari potevano
supplire così in un subito allo sborso
di tanto oro ed argento, si mise mano
ai templi de' gentili, con asportarne le statue
d'oro e d'argento, e tutti gli ornamenti
preziosi delle altre: il che viene
detestato da Zosimo gentile, e specialmente
per la statua della Fortezza, a cagione
della cui perdita i pagani credettero
che dovessero succedere infinite traversie
da lì innanzi a Roma. Pagato il danaro,
furono spediti all'imperatore Onorio
legati, pregandolo di consentire alla
pace, anzi alla lega con Alarico: al qual
fine aveva anche il Barbaro voluto per
ostaggi molti figliuoli de' nobili romani.
Furono da lì innanzi lasciati entrare i
viveri in Roma, e l'esercito nemico si
ritirò, col quale s'andarono ad unire
circa quarantamila schiavi barbari, che
di giorno in giorno fuggivano di Roma.
</p>

<p>
Intanto il tiranno Costantino avea
fissata la residenza sua in Arles, e veggendo
gli affari dell'imperadore Onorio
in pessimo stato <span class="fnote">[Orosius, lib. 7, cap. 40.]</span>, dichiarò Augusto
suo figliuolo <i>Costante</i>, a cui dianzi avea
conferito il titolo di <i>Cesare</i> <span class="fnote">[Sozom., lib. 9, cap. 11.]</span>. Inoltre
giudicò bene d'inviar ad Onorio un'ambasceria,
che giunta a Ravenna, gli dimandò
perdono a nome di Costantino <span class="fnote">[Zosimus, lib. 5, cap. 43.]</span>,
con allegare per iscusa la violenza a lui
fatta dall'esercito. Onorio, perchè non
potea di meno, e sulla speranza di salvare
la vita a Vereniano e Didimio suoi parenti,
condotti prigionieri di Spagna a
Costantino, con trovarsi poi burlato perchè
questi già erano stati trucidati, non
solamente fece vista di accettare la scusa,
ma gl'inviò ancora la porpora imperatoria,
riconoscendolo per collega nell'imperio.
Probabilmente ciò avvenne
nell'anno presente.
</p>
<hr />
</div>

<div class="chapter">
<p>
<span class="pagenum"><a id="Page_393"></a>[393]</span>
</p>

<h2 class="hidden"><a id="CDIX"></a>CDIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Innocenzo</span> papa 9.</td>
  </tr>
  <tr>
    <td><span class="smcap">Onorio</span> imperad. 17 e 15.</td>
  </tr>
  <tr>
    <td><span class="smcap">Teodosio</span> II imperad. 8 e 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per l'ottava volta, e <span class="smcap">Teodosio Augusto</span> per la terza.
</p>

<p>
<i>Bonosiano</i> vien chiamato il prefetto
di Roma dell'anno corrente in una legge
del Codice Teodosiano. Quanto si è di
sopra narrato della morte di Stilicone e
dell'assedio di Roma vien riferito dal
cardinal Baronio, da Jacopo Gotofredo
e da altri nell'anno presente. E sembra
certo difficile che essendo stato ucciso
Stilicone verso il fine del precedente agosto,
Alarico, che ne dovette ricevere l'avviso
stando fuori d'Italia, potesse far
tanto viaggio, operar tante cose ne' quattro
mesi che restavano di quell'anno.
Contuttociò chiaramente narrando Zosimo
istorico <span class="fnote">[Zosimus, lib. 5, cap. 42.]</span>, che dopo tali avvenimenti
Onorio entrò console per l'ottava volta,
e Teodosio II Augusto per la terza; il che
accadde nel principio di quest'anno; più
sicuro è l'appoggiarsi a lui scrittore contemporaneo,
come ha fatto il padre Pagi,
che ai moderni. E tanto più perchè, per
attestato del suddetto Zosimo, essendo
stati inviati dai Romani, dopo la liberazion
della città, ambasciatori a Ravenna,
Onorio Augusto nel licenziarli levò a Teodoro
la dignità di prefetto del pretorio,
e la conferì a Ceciliano, uno di essi legati.
Ora nel Codice Teodosiano si trovano
due leggi date in Ravenna nel gennaio
del presente anno, ed indirizzate a Teodoro
prefetto tuttavia del pretorio, al
quale poi si vide sostituito nel medesimo
grado Ceciliano suddetto, con essere a lui
indirizzate altre leggi date nello stesso gennaio <span class="fnote">[Cod. Theod., lib. 9, III 3, lib. 7.]</span>.
Una specialmente è degna d'essere
avvertita perchè testimonio dell'insigne
carità d'Onorio, ordinando egli
sotto gravi pene, che ogni domenica i
<span class="pagenum"><a id="Page_394"></a>[394]</span>
giudici facciano la visita dei carcerati,
per sapere se sieno ben trattati; e che ai
poveri sia somministrato il vitto; e che
sopra ciò vegli lo zelo dei vescovi. S'era
anche introdotta dai due Valentiniani ed
altri imperadori cristiani la piissima consuetudine
di liberar tutti i prigioni in
onore del santo giorno di Pasqua, a riserva
dei rei di enormi delitti. (Veggasi il
codice Teodosiano <i>de Indulgentia Criminum</i>).
Il qual rito si osserva tuttavia in
assaissimi luoghi della cristianità, e massimamente
in Modena. Furono dunque
nel principio di quest'anno inviati dal senato
romano ambasciatori ad Onorio
Augusto, <i>Ceciliano Attalo</i> e <i>Massimiano</i>,
per pregarlo di approvar la pace, di cui
s'era trattato con Alarico. Uomo timido,
e però irresoluto, era l'imperadore. Non
volle dar ostaggi nè acconsentir a varii
capi della capitolazione. Zosimo ne incolpa
<i>Olimpio</i> che imbrogliava tutto. Furono
rimandati senza conclusione alcuna;
<i>Ceciliano</i> creato prefetto del pretorio,
<i>Attalo</i>, sopraintendente al fisco. Ma per
difesa di Roma Onorio spedì a quella
volta seimila bravi Dalmatini sotto il
comando di Valente. Parve a questo condottiero
vergognosa cosa il guidar quegli
armati per vie disusate, come di nascosto;
ma quando meno sel pensava, li
condusse in bocca ad Alarico, il quale
gli aspettava, e tutti li fece prigionieri, a
riserva di un centinaio, e dello stesso
Valente, ch'ebbero la fortuna di salvarsi.
Attalo fiscale giunto a Roma, avendo osservato
che Eliocrate con troppa piacevolezza
si portava nel cercare i partigiani
di Stilicone, e in confiscare i lor
beni, il mandò a Ravenna, dove per questo
gran delitto corse pericolo di perdere
la vita, se non si rifugiava in una chiesa.
Massimiano, il terzo dei suddetti ambasciatori,
caduto nel ritornare a Roma in
mano de' Barbari, fu ricuperato da Mariniano
suo padre con trentamila pezze
d'oro.
</p>

<p>
Cresceva intanto la confusion nel
senato e popolo romano tra per le irresolutezze
<span class="pagenum"><a id="Page_395"></a>[395]</span>
dell'imperadore, e per aver
tuttavia vicino a sè Alarico minaccioso,
e con forze da eseguir le minacce. Però
inviarono ad Onorio altri ambasciatori,
tra i quali fu lo stesso Innocenzo papa;
ed Alarico diede lor buona scorta, affinchè
andassero sicuri. Dispose Dio in questa
maniera le cose per sottrarre il buon
pontefice alla terribil tragedia che dipoi
succedette in Roma, perciocchè egli si
fermò da lì innanzi in Ravenna coll'imperadore.
Calò intanto in Italia Ataulfo
cognato di Alarico, conducendo una mediocre
armata. Onorio fatti raunar quanti
soldati potè, gl'inviò a contrastargli il
passo; e si venne anche ad un fatto di
armi, in cui circa mille cinquecento Goti
restarono sul campo, e solamente diciassette
Romani, se pure è da credere. Il rimanente
de' Barbari passò e andò ad
unirsi con Alarico <span class="fnote">[Zosimus, lib. 5, cap. 48.]</span>. E fino a questa
ora <i>Olimpio</i> avea comandato a bacchetta
nella corte d'Onorio. Seppero gli eunuchi
tanto intronar le orecchie di esso
imperadore, rappresentandogli questo
primo ministro come origine di tutti i
presenti malanni, che lo indussero a deporlo.
Sotto un principe di testa debole,
quando nascono torbidi, nulla è più facile
che il veder di simili scene. Olimpio
temendo di peggio, scappò in Dalmazia.
Tornato, non so quando, a Roma, e ristabilito
in qualche uffizio, Costanzo cognato
dell'imperadore, secondochè narra
Olimpiodoro <span class="fnote">[Olympiodorus, apud Photium, pag. 180.]</span>, dopo avergli fatto tagliar
le orecchie, il fece anche uscir di vita a
forza di bastonate, incolpandolo di tanti
disordini per cagion di lui occorsi all'imperio
romano. <i>Giovio</i>, probabilmente pagano
di cuore, in suo luogo occupò il ministero.
Era prefetto del pretorio; ebbe
anche il titolo di patrizio. <i>Attalo</i> fu allora
creato prefetto di Roma; e seguirono
altre mutazioni nella corte di questo buon
Augusto, che tutte per la debolezza del
suo governo tornarono in suo pregiudizio.
E perciocchè per le segrete istigazioni
<span class="pagenum"><a id="Page_396"></a>[396]</span>
del suddetto Giovio, ammutinati in
Ravenna i soldati, più non vollero per lor
capitani Turpillione e Vigilanzio, nè a
palazzo Terenzio ed Arsacio mastri di
camera, Onorio li cacciò in esilio, e i
due primi furono uccisi nel viaggio. Fu
costituito generale delle truppe romane
esistenti nella Pannonia, Norico, Rezia e
Dalmazia, <i>Generido</i>, Barbaro bensì, ma
persona di gran valore e disinteressato.
Costui, perchè era pagano, e per una legge
d'Onorio, era vietato ai pagani ogni
carica militare, non volle assumere il
comando; e con ciò obbligò l'imperadore
ad abolir quella, con lasciare a tutti
la libertà della religione, e l'abilità alle
dignità e alla milizia. Egregiamente da lì
innanzi Generido corrispose all'espettazione
che si avea della sua fedeltà e valore,
con aver ben difese e conservate le
provincie a lui confidate. Altre leggi diede
in quest'anno Onorio, nelle quali specialmente
provvide con piissima sapienza,
che non fossero oppressi gli accusati,
che non venissero maltrattati i carcerati.
Meritano ben d'essere lette quelle leggi
nel Codice Teodosiano. Inoltre ordinò
che fossero cacciati da Roma e dalle altre
città tutti i professori della strologia
giudiciaria, appellati allora matematici,
che al dispetto di altre precedenti leggi
seguitavano ad esercitare la lor fallacissima
arte.
</p>

<p>
Ad istanza di Giovio, primo ministro
di Onorio, secondochè scrive Zosimo <span class="fnote">[Zosim., lib. 5, cap. 48.]</span>,
o pure papa Innocenzo, come vuol Sozomeno <span class="fnote">[Sozom., lib. 9, cap. 7.]</span>,
Alarico venne fino a Rimini
per trattare di pace. Richiedeva questo
Barbaro che l'imperadore gli pagasse ogni
anno una certa somma d'oro e di grano
per mantener le sue genti; che il dichiarasse
generale dell'una e dell'altra milizia;
che per abitazione delle sue soldatesche
gli assegnasse le due Venezie, il Norico
e la Dalmazia. Ma l'imperadore non senza
ragione troppo abborriva l'avere per
generale, e soggiornante nel cuor d'Italia
<span class="pagenum"><a id="Page_397"></a>[397]</span>
un barbaro, un infedele, qual era Alarico.
Però scrisse a Giovio, il quale era andato
a Rimini per questo trattato, che per lo
danaro e grano si accorderebbe, ma che
non poteva patire di dar carica alcuna
a costui. Giovio ebbe l'imprudenza
di far leggere in pubblico la lettera
dell'imperadore: cosa che alterò forte il
Barbaro, di maniera che infuriato si mosse
subito per ritornare contra di Roma.
Ma pentito nel viaggio mandò varii
vescovi ad Onorio per indurlo pure alla
pace, con far proporre condizioni più
moderate, contentandosi di stare nel Norico,
e di una discreta paga e contribuzione
di grano. Neppur questo ebbe effetto,
perchè Giovio, per levarsi di dosso il sospetto
ch'egli se l'intendesse con Alarico,
tornato che fu a Ravenna, giurò egli
e fece giurare (se prudentemente, nol so)
ad Onorio e a tutta la sua corte, di non
far mai pace alcuna con Alarico; e perciò
inutili riuscirono tutte le proposizioni
di accomodamento. Maggiormente dunque
indispettito Alarico, tornò coll'esercito
sotto Roma, minacciando al senato e
al popolo l'ultimo eccidio, se non si accordavano
con esso lui contra di Onorio,
principe, a cui pareva che nulla premesse
la salute di quella gran città. Resisterono
un pezzo i Romani, ma poichè Alarico
si fu impadronito di Porto, senza
più lasciar entrare viveri in Roma, affamati
furono costretti ad accordarsi <span class="fnote">[Zosimus, lib. 6, cap. 6. Sozomenus, lib. 9,
cap. 8.]</span>.
L'accordo fu che <i>Attalo</i> prefetto della
città, ed amico de' pagani, venne dichiarato
imperadore, siccome persona amata
dai Goti, perchè battezzata da Sigesario,
vescovo della lor nazione e setta. Veggonsi
presso il Mezzabarba <span class="fnote">[Mediob., Numismat. Imperat.]</span> le medaglie battute
in suo onore, dove è chiamato <i>Prisco
Attalo</i>. Non tardò costui a creare
<i>Lampadio</i> prefetto del pretorio, e <i>Marciano</i>
prefetto della città. Dichiarò ancora Alarico
generale delle sue armate, e Ataulfo
conte della cavalleria domestica. Entrato
<span class="pagenum"><a id="Page_398"></a>[398]</span>
colla porpora in senato, diede un bel saggio
della sua vanità con una diceria piena di
arroganza, in cui si vantava di voler sottomettere
tutto il mondo. Quindi unitamente
con Alarico mosse l'esercito contra
di Onorio Augusto, che seguitava a
dimorare in Ravenna. E senza voler badare
ad Alarico che lo consigliava d'inviare
in Africa un buon corpo di truppe
per levare il comando di quelle provincie
ad Eracliano, gli bastò di spedire
colà un certo Costantino con pochi soldati,
scioccamente lusingandosi che al
comparire delle sue lettere, tanto Eracliano,
quanto l'esercito d'Africa abbasserebbono
la testa, e seguirebbono il partito
suo.
</p>

<p>
Giunta che fu l'armata di Attalo e
di Alarico a Rimini, Onorio pieno di spavento
inviò per suo legato colà Giovio,
suo primo ministro, per trattare di concordia,
con esibire ad Attalo di accettarlo
suo compagno nell'imperio, ma costui,
gonfio per la sua dignità, pretese che Onorio
si eleggesse un'isola, per menar ivi da
privato il resto dei suoi giorni. Il peggio
fu che lo stesso Giovio (se pure non fu
occulto artifizio) s'accordò con Attalo
per deprimere Onorio, giugnendo infino a
proporre di tagliar qualche membro all'infelice
Augusto. E tali erano gli uffiziali
che quel buon principe eleggeva, e
a' quali commetteva i più importanti affari
dello Stato. Andò più volte innanzi e
indietro Giovio, e finalmente restò presso
d'Attalo, che il dichiarò patrizio, facendo
costui nello stesso tempo credere ad
Onorio che per suo bene operava così.
S'era già preparato Onorio per ritirarsi
presso il nipote Teodosio, quando all'improvviso
gli venne un soccorso di
quattromila soldati dall'Oriente, che il
rincorò e svegliò in guisa, che fidata ad
essi la guardia di Ravenna, quivi determinò
di star saldo fino ad intendere l'esito
degli affari dell'Africa. Già tutto era
in pronto per istrignere Ravenna con
vigoroso assedio; ma rimase sturbato da
altri avvenimenti il disegno. Alarico non
<span class="pagenum"><a id="Page_399"></a>[399]</span>
ristette di operar colla forza, che le città
dell'Emilia e della Liguria accettassero
Attalo per imperadore. La sola Bologna
fece resistenza e soffrì l'assedio. Quello
che maggiormente disgustò Alarico, fu
la nuova venuta dall'Africa, che <i>Eracliano</i>,
conte, cioè governatore di quelle
contrade, avea fatto trucidare Costantino
colà inviato a nome di Attalo, e poste
guarnigioni in tutte le città marittime,
non lasciava più andar grani ed altri
viveri alla volta di Roma: il che cagionò
fra poco una fiera carestia e fame nel
numeroso popolo di essa città. Concepì
perciò Alarico un grave sdegno contra
di Attalo, che aveva voluto operar di sua
testa in negozio di tanto rilievo. Si aggiunsero
i mali uffizii che presso di lui
continuamente faceva Giovio per abbattere
questo imperador di teatro, e forse
con buon fine per facilitar la pace con
Onorio, levando di mezzo costui che non
serviva se non d'impedimento. Perciò
Alarico, per quanto scrive Zosimo, fuori
di Rimini il depose, con ispogliarlo del
diadema e della porpora, e ridurlo a vita
privata con Ampelio suo figliuolo. Il ritenne
nondimeno presso di sè, per impetrargli
il perdono, se seguiva la pace
con Onorio, di cui pare che si trattasse
seriamente fra l'imperadore ed Alarico.
Fu poi un'altra volta esaltato, e da lì a
non molto deposto questo efimero Augusto.
</p>

<p>
Occorse eziandio che Saro, altre volte
nominato di sopra, condottiere di trecento
bellicosi Barbari, il quale non s'era
in que' torbidi dichiarato nè per Onorio
nè per Alarico <span class="fnote">[Sozom., lib. 9, cap. 9.]</span>, ma non avea cara
la lor concordia per suoi particolari fini,
all'improvviso assalì le soldatesche condotte
da Ataulfo cognato di Alarico, o
pur le guardie del medesimo Alarico, e
molte ne tagliò a pezzi; dopo di che andò
ad abbracciare il partito di Onorio.
Se volessimo qui prestar fede a Filostorgio <span class="fnote">[Philostor., lib. 12 Hist.]</span>,
gli diede anche una rotta; ma
<span class="pagenum"><a id="Page_400"></a>[400]</span>
questo non s'accorda con gli altri storici
d'allora. Fece nascere il fatto di
Saro dei gravi sospetti in cuore di Alarico,
dubitando egli che sotto il color
della pace, che si trattava sempre e mai
non si conchiudeva, gli fossero tese insidie.
E però fumando di rabbia, se ne
tornò sotto Roma, e di nuovo l'assediò.
Si sostennero i Romani contra le di lui
armi; ma non già contro la fame, la
quale crebbe a tal segno, che migliaia di
persone ne perirono, e si trovarono madri
che levarono la vita ai figliuoli per
salvare con quel cibo la propria. Ma
finalmente bisognò soccombere. Alarico
vittorioso entrò di notte nella città, in
quella città, che per tanti secoli, non
vinta da alcuno, avea data la legge a sì
gran parte del mondo. Il Sigonio, il cardinal
Baronio, il Gotofredo, il Tillemont
ed altri furono di parere che questa orrida
tragedia succedesse nell'anno 410.
Ma il padre Pagi con vari argomenti
pruova che nel presente anno a dì 24
d'agosto Roma venne nelle mani dei
Barbari, e sant'Isidoro chiaramente mette
questo fatto sotto l'era 447, che corrisponde
all'anno corrente. Prospero
Tirone ne parla sotto il consolato di
Varane, che fu nell'anno seguente. Se
nondimeno si verificasse che Tertullo
disegnato console da Attalo in questo
anno, nel principio poi del susseguente
avesse assunto il consolato in Roma,
converrebbe mutar opinione. Cassiodoro
in fatti e Vittorio mettono consoli all'anno
410 <i>Tertullo</i> e <i>Varane</i>. Orosio chiama
questo Tertullo <i>console di apparenza</i>, e
pare che neghi ch'egli poi giugnesse mai
ad esercitare il consolato. Strana cosa è
intanto, che resti dubbioso il tempo di sì
gran tragedia. Non si può senza lagrime
rammentare la crudeltà esercitata dai
Goti in questa occasione. Per tre giorni
diedero il sacco a quante ricchezze e
mobili preziosi Roma avea lungamente
raunato in sè colle spoglie e coi tributi
di tanti popoli. Furono tormentati senza
compassione alcuna i nobili e benestanti,
<span class="pagenum"><a id="Page_401"></a>[401]</span>
perchè rivelassero i tesori creduti nascosi.
Non si perdonò all'onore delle
matrone e delle vergini, e neppur delle
consecrate a Dio. Furono anche mietute
a migliaia entro e fuori di Roma le vite
del popolo in tal copia, che non v'era
gente bastante a dar loro sepoltura. Restò
inoltre ridotta in cenere dalle fiamme
buona parte di essa città. Ma Iddio in
punire con sì terribil flagello le reliquie
ostinate del paganesimo in Roma, e la
superbia e tanti vizii di quella città, fece
nondimeno conoscere la sua misericordia
e potenza agli stessi gentili. Perciocchè i
Goti erano cristiani, benchè professori
dell'eresia di Ario; ed Alarico loro ordinò
di rispettare nel saccheggio i luoghi
sacri, e specialmente le basiliche de' santi
apostoli Pietro e Paolo: comando che
fu religiosamente osservato da que' Barbari,
e ne profittarono gli stessi pagani
che colà si rifugiarono, con aver anche
i Barbari portato rispetto ai sacri vasi
delle basiliche suddette. Ma sopra ciò
è da vedere l'insigne opera di sant'Agostino
<i>De Civitate Dei</i>, scritta dopo la presa
di Roma, per difendere la religione di
Cristo dalle bestemmie vomitate in tal
congiuntura dai gentili, quasichè all'avere
aboliti gl'idoli e introdotta la legge
sacrosanta di Gesù Cristo si dovessero
attribuire tante calamità che in que' tempi
diluviarono sopra Roma e sopra l'imperio
romano. Pretende parimente il celebre
monsignor Bossuet, vescovo di
Meaux <span class="fnote">[Bossuet, Expos. de l'Apocal.]</span>, che si compiessero in questa
rovina di Roma le profezie di san Giovanni
nell'Apocalisse, avendo Iddio voluto
dare con ciò l'ultimo colpo all'idolatria,
e vendicare il sangue di tanti santi svenati
dalla crudeltà de' pagani.
</p>

<p>
A tanti malanni se ne aggiunsero in
questo anno altri fuora d'Italia, perciocchè
gli Alani, Vandali e Svevi entrarono
di settembre, ossia di ottobre, nell'Illirico,
per attestato di Prospero <span class="fnote">[Prosper, in Chronic.]</span> e
<span class="pagenum"><a id="Page_402"></a>[402]</span>
d'Idacio <span class="fnote">[Idacius, in Chronic.]</span> storici, empiendo quelle provincie
di stragi e saccheggi. E giacchè
troppo era lacerato in Italia ed impotente
a fare resistenza l'imperio romano,
si scatenarono tutte le altre nazioni barbare,
e penetrando anche esse nelle Gallie,
devastarono le provincie di Lione, di
Narbona, di Aquitania e d'altri paesi.
San Girolamo in una sua lettera <span class="fnote">[Hieron., Epist. ad Ageruchiam.]</span> nomina
i <i>Quadi, Vandali, Sarmati, gli Alani,
i Gepidi, gli Eruli, i Sassoni, i Borgognoni,
gli Alamanni e gli Unni</i>. Parte ancora
di questi Barbari, essendo aperti i passi
de' Pirenei, tenne dietro ai Vandali, allorchè
marciarono in Ispagna, e con esso
loro si unì a conquistare e distruggere
quelle provincie. Ossia poi che i Vandali
fossero i più, o che le altre nazioni
barbariche si suggettassero ai re vandali,
noi troviamo varii autori che sotto il nome
di Vandali comprendono tutti i Barbari
che s'impadronirono della Spagna.
Ritorniamo a Roma. Dopo avere i Barbari
per tre giorni saccheggiata l'infelice
città, e commesse in essa tutte le
crudeltà possibili (non si sa il perchè,
ma forse mossi da Dio), ne uscirono, e
se ne andarono nella loro malora. Così
lasciò scritto Paolo Orosio <span class="fnote">[Orosius, lib. 2, cap. 19.]</span>. Se a Marcellino
conte prestiam fede <span class="fnote">[Marcell. Comes, in Chron. apud Sirmondum.]</span>, dopo sei
dì seguì la loro ritirata. E Socrate aggiugne
che ciò accadde per paura dei
soccorsi che Teodosio II Augusto inviava
ad Onorio suo zio: del che nondimeno
niun vestigio si trova presso gli altri autori.
Alarico che, secondo Zosimo, molto
tempo prima tenea sotto buona guardia
<i>Placidia</i> sorella d'Onorio, seco la condusse
in forma onesta e decente al suo grado,
forse fin d'allora con pensiero di darla
per moglie ad Ataulfo suo cognato, siccome
poscia seguì. Passò il barbarico
esercito pieno di ricchezze per le provincie
della Campania, Lucania e dei
Bruzii, con commettere anch'ivi tutte le
<span class="pagenum"><a id="Page_403"></a>[403]</span>
più orrende inumanità. Sappiamo da santo
Agostino <span class="fnote">[August., de Civit. Dei, lib. 1, cap. 10.]</span> che la città di Nola vi fu
devastata, e fatto prigione san Paolino
vescovo di quella, che non avea voluto
fuggire. Continuò Alarico il viaggio fino
a Reggio di Calabria con pensiero di
passare in Sicilia, e di là in Africa, sperando
di facilmente impadronirsi di quel
paese. Ma Dio, che per gli occulti suoi
giudizii s'era servito di questo barbaro
per gastigare i peccati de' Romani, non
istette molto a metter fine alle sue crudeltà.
Si fermò costui non poco all'assedio
di Reggio, ed essendosi imbarcata
una parte della sua armata per passare
in Sicilia, fiera tempesta sopravvenuta li
fece perir tutti su gli occhi dello stesso
re barbaro. E così terminò quest'anno
sì funesto e vergognoso al nome romano.
Ma io non vo' lasciar di aggiugnere qui
una notizia degna della curiosità di tutti,
di cui siam debitori ad Olimpiodoro storico
greco e pagano di quei tempi, giacchè
Fozio <span class="fnote">[Olympiod., apud Photium, pag. 198.]</span> ci ha conservati alcuni
pezzi o estratti della di lui storia, da cui
si raccoglie qual fosse anche allora lo
stato della gran città di Roma. Scrive
egli adunque che in cadauno dei grandi
palagi di essa città si trovava tutto ciò
che ogni mediocre città può avere, cioè
ippodromo per la corsa de' cavalli, piazza,
tempio, fontane e vari bagni. Il perchè
Olimpiodoro compose per essa un
verso, così tradotto in latino:
</p>

<div class="poem">
<p><i>Est urbs una domus: mille urbes continent una urbs.</i></p>
</div>

<p>
Aggiugne che le terme pubbliche, ossia i
bagni, erano di straordinaria grandezza,
fra le quali quelle di Antonino aveano
millesecento sedili di marmo pulito, e
quelle di Diocleziano quasi il doppio. Che
le mura di Roma, secondo le misure
prese da Ammone geometra, allorchè i
Goti la prima volta l'assediarono, giravano
lo spazio di ventun miglia. Scrive
eziandio che molte famiglie romane aveano
di rendita annua de' loro beni quattro
<span class="pagenum"><a id="Page_404"></a>[404]</span>
milioni d'oro, senza il frumento, vino,
ed altri naturali che avrebbono dato un
terzo della suddetta somma d'oro, se si
fossero venduti. Altre famiglie aveano un
milione e mezzo, ed altre un milione di
rendita. Che Probo figliuolo di Alipio
nella pretura ai tempi di Giovanni tiranno
(cioè l'anno di Cristo 424) spese un
milione e dugentomila nummi d'oro (erano
questi, per quanto credo, soldi
d'oro, presso a poco corrispondenti al
nostro scudo, ossia ducato, ossia fiorino
d'oro). E che Simmaco oratore, il qual
era contato fra i senatori di mediocre
patrimonio, mentre Simmaco suo figliuolo
esercitò la pretura (il che seguì prima
che Roma fosse presa da Alarico),
avea speso due milioni d'oro per la sua
solenne entrata. E che dipoi Massimo,
uno de' più ricchi e felici, per la pretura
del figliuolo, aveva speso quattro milioni
d'oro; perciocchè i pretori per sette
giorni davano al popolo un grandioso
divertimento di giuochi e spettacoli. Ma
finalmente Dio venne a visitare il lusso
dei Romani; e il peggio è che neppur
dopo sì grave gastigo si emendarono dei
lor vizii e peccati.
</p>
<hr />
</div>

<div class="chapter">
<h2 class="hidden"><a id="CDX"></a>CDX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Innocenzo</span> papa 10.</td>
  </tr>
  <tr>
    <td><span class="smcap">Onorio</span> imperadore 18 e 16.</td>
  </tr>
  <tr>
    <td><span class="smcap">Teodosio II</span> imperad. 9 e 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Varane</span> e <span class="smcap">Tertullo</span>.
</p>

<p>
In quest'anno ancora si può credere
che continuasse nella prefettura di Roma
<i>Bonosiano</i>, perchè ornato di questa dignità
il troviamo anche nell'anno seguente.
Ma durante il gran temporale finora
descritto che mai faceva l'imperadore
Onorio? Se ne stava in Ravenna senza
impugnare spada, senza muoversi da sedere;
nè si sa ch'egli unisse esercito o
facesse altri maneggi per opporsi ai Barbari,
quasi che non vi fosse legione alcuna
de' Romani. In tempi tali c'era bisogno
d'un valoroso e saggio imperadore; che
<span class="pagenum"><a id="Page_405"></a>[405]</span>
non sarebbono succeduti tanti disordini.
Tale certo non si può dire che fosse Onorio.
Anzi Cedreno <span class="fnote">[Cedren, Hist. tom. I, pag. 336.]</span> e Zonara <span class="fnote">[Zonaras, in Annal. tom. 1, pag. 40.]</span>, storici
greci, a' quali precedette Procopio <span class="fnote">[Procop., de Bello Vandal., lib. 1, cap. 2.]</span>, cel
rappresentano per uno stolido, raccontando
inoltre, che portatagli da un uomo tutto
affannato la nuova che Roma era stata
presa dai Goti, egli battendo le mani con
ischiamazzo rispose: <i>Come può esser questo,
se Roma poco fa era qui?</i> Intendeva
egli di una gallina che gli era molto cara,
a cui avea posto il nome di Roma. <i>Eh
signore</i>, ripigliò allora il messo sospirando,
<i>io non parlo di un uccello, parlo della
città di Roma</i>. Verisimilmente questa fu
una finzione de' Greci che sempre hanno
portata antipatia ai Latini. Tuttavia non
senza fondamento fu screditata dai Greci
la persona di Onorio. Grande era la pietà
di questo principe, grande il suo amore
per la religione cattolica. Abbiamo anche
delle bellissime leggi pubblicate da
lui. Ma questo non basta per sostenere
il peso di un vasto imperio, e per ben governare
e difendere i suoi popoli. Ci vuol
anche mente e coraggio; e di queste due
qualità non era assai provveduto Onorio,
e per questo lo sprezzarono tanto i Barbari
quanto i suoi proprii sudditi, i quali
proruppero in tante ribellioni. Sarebbe
egli stato un buon monaco, e per disavventura
sua ed altrui fu un cattivo imperadore.
Venuto intanto a sua notizia
che gli Africani s'erano portati con tutta
fedeltà, ricusando di sottomettersi ad Attalo
imperadore immaginario, in ricompensa
del buon servigio rimise a quei
popoli tutto quel che dovevano all'erario
cesareo fino all'Indizione <span class="scp">V</span>, cioè fino
all'anno 408. La lettera <span class="fnote">[Cod. Theodos. tom. 4, pag. 199.]</span> è indirizzata
a <i>Macrobio</i> proconsole d'Africa, che
forse potrebbe essere stato l'autore dei
Saturnali. E perciocchè i donatisti, eretici
in quelle parti, per le disgrazie che opprimevano
l'imperio romano, si erano
<span class="pagenum"><a id="Page_406"></a>[406]</span>
dati più che mai ad insolentire, egli con
rigorose nuove leggi represse la loro baldanza;
e di più, ad istanza dei vescovi
cattolici d'Africa, tutti ansiosi della pace
fra que' Cristiani, ordinò che si facesse
una pubblica e solenne conferenza fra
essi cattolici e i donatisti, con inviare a
tal fine colà Marcellino tribuno e notaio,
acciocchè vi assistesse in suo nome. Fu
in fatti tenuta questa celebre conferenza
nell'anno seguente.
</p>

<p>
In questo tempo il barbaro re <i>Alarico</i>,
dopo aver consumato del tempo nell'assedio
della città di Reggio in Calabria,
fu colpito da Dio con una morte
subitanea. Sant'Isidoro <span class="fnote">[Isidorus, in Histor. Goth. apud Labbeum]</span> ciò riferisce
all'anno 448 dell'era spagnuola, che corrisponde
al presente dell'era nostra. Il
seppellirono i suoi nell'alveo del fiume
Baseno, avendone prima fatte ritirar le
acque per altro alveo scavato apposta dagli
schiavi, e fattele poscia ritornar nel
primo. Ed acciocchè niuno ne sapesse il
sito, uccisero tutti quei miseri schiavi.
Molte ricchezze inchiusero nel suo sepolcro,
e ciò secondo il costume de' Barbari;
e presero quella precauzione, affinchè la
cupidigia di quel tesoro e l'odio dei Romani
non concorressero a violarne il sepolcro.
In luogo di Alarico fu riconosciuto
per re dai Goti <i>Ataulfo</i> di lui cognato.
Dove poi si stesse, e che operasse in questo
e nell'anno appresso questo novello
re dei Barbari, è assai scuro nella
storia. Giordano storico scrive <span class="fnote">[Jord., de Rebus Getic., cap. 31.]</span>
ch'egli tornò di nuovo a Roma, e a guisa
delle locuste ne corrose quello che vi
era rimasto di buono, e che nella stessa
forma spogliò l'Italia delle private ricchezze,
senza che Onorio gli potesse resistere.
Aggiugne che da Roma condusse
via <i>Placidia</i> sorella di esso imperadore,
e giunto al Foro di Livio, ossia a
Forlì (l'autore della Miscella scrive al
Foro di Cornelio, cioè ad Imola), quivi
la prese per moglie, dopo di che divenne
<span class="pagenum"><a id="Page_407"></a>[407]</span>
amico di Onorio, e sostenne i di lui interessi.
Ma di questo secondo spoglio di
Roma non ne parlando alcuno degli scrittori
contemporanei o vicini, difficilmente
si può qui prestar fede a Giordano,
che fu più di un secolo lontano da questi
fatti. Vacilla eziandio la sua autorità
nell'asserire seguito allora il matrimonio
di Ataulfo con Placidia, essendovi altri
scrittori che lo asseriscono celebrato
ben più tardi. Ben credibile è il resto del
racconto di Giordano. Certamente passò
Ataulfo per l'Italia andando verso la Gallia;
e perchè conduceva un esercito di gente
brutale, sfrenata e masnadiera, non è da
maravigliare se dovunque passarono lasciarono
funesta memoria della loro rapacità
e violenza. Sembra nondimeno
ch'egli non valicasse l'Alpi se non nell'anno
seguente. Per conto poi del suo
buon animo verso d'Onorio, non se ne
ha a dubitare per quel che vedremo. Era
Ataulfo di cuore più generoso e meglio
composto che il fiero Alarico. Cominciò
di buon'ora ad aspirar alle nozze con
<i>Galla Placidia</i>; e questa saggia principessa
gli dovette ben far conoscere che
senza l'approvazione dell'imperador suo
fratello ella non consentirebbe giammai
a prenderlo per marito, ed essere perciò
necessario che si studiasse di camminar
con buona armonia verso di lui. Perciò
la storia non racconta mali trattamenti
fatti da Ataulfo al dominio dell'imperio
romano, perchè egli non ne dovette fare.
Aveva, come dicemmo, <i>Costantino</i> tiranno
della Gallia ricercata ed ottenuta l'amicizia
di Onorio Augusto, ed era anche
stato riconosciuto <i>Augusto</i> da lui, perchè
gli fece credere di voler passare in Italia
per liberarlo dal furore dei Barbari. In quest'anno
in fatti egli calò in Italia <span class="fnote">[Olympiod. apud Photium, pag. 182. Sozom.,
lib. 9, cap. 12.]</span> con
molte forze: per l'Alpi Cozzie verso Susa,
e giunse fino a Verona; e già si preparava
per passare il Po e venire a Ravenna
per trattare con Onorio, quando un
accidente gli fece mutar pensiero. Dappoichè
<span class="pagenum"><a id="Page_408"></a>[408]</span>
<i>Giovio</i> primo ministro d'Onorio
si ritirò da lui per seguitare il partito di
Attalo, succedette nel suo grado <i>Eusebio</i>
mastro di camera dello stesso imperadore.
Durò poco la sua fortuna perchè un
dì <i>Allovico</i> generale delle truppe cesaree
il fece sì fieramente bastonare, che il misero
sotto a quei colpi lasciò la vita. Questa
indegnità, cioè questo nuovo esempio,
accrebbe il poco concetto, in cui era Onorio,
al vedere ch'egli non ne fece risentimento
alcuno. Tuttavia ne impresse
ben viva in suo cuore la memoria. Fu
dipoi scoperto, o almen fatto credere a
lui in occasione della calata in Italia di
Costantino tiranno, che questo generale
se l'intendeva seco, meditando amendue
di levare al vero imperadore quel poco
che gli restava in Italia. Allora fu che
Onorio si svegliò, nè passò molto, che
cavalcando a spasso per la città, mentre
Allovico, secondo il costume, gli andava
innanzi, diede ordine che costui fosse ucciso,
e l'ordine fu ben tosto eseguito.
Scese allora da cavallo Onorio, e inginocchiatosi
pubblicamente rendè grazie
a Dio, perchè lo avesse liberato da un
insidiator manifesto. Udita ch'ebbe Costantino
la morte di costui, di galoppo se
ne tornò indietro, e ripassate l'Alpi, si
ridusse di nuovo ad Arles, verificando
con questa fuga le reità addossate ad
Allovico.
</p>
<hr />
</div>

<div class="chapter">
<h2 class="hidden"><a id="CDXI"></a>CDXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Innocenzo</span> papa 11.</td>
  </tr>
  <tr>
    <td><span class="smcap">Onorio</span> imperadore 19 e 17.</td>
  </tr>
  <tr>
    <td><span class="smcap">Teodosio II</span> imper. 10 e 4.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Teodosio Augusto</span> per la quarta volta
senza collega.
</p>

<p>
Per quest'anno ancora continuò <i>Bonosiano</i>
ad esercitar la carica di prefetto
di Roma, ciò apparendo dalle leggi del
Codice Teodosiano. Credevasi Costantino
tiranno di avere stabilito il suo dominio
anche in Ispagna, allorchè inviò colà <i>Costante</i>
suo figliuolo, dichiarato poscia da
<span class="pagenum"><a id="Page_409"></a>[409]</span>
lui <i>Augusto</i>. Ma avvenne che <i>Geronzio</i>, il
più bravo de' generali ch'egli avesse, uomo
per altro perfido e cattivo, rivoltò
contra di lui l'armi nella medesima Spagna,
e tirati nel suo sentimento quanti
soldati romani si trovarono in quelle parti,
creò col consenso loro imperadore un
certo <i>Massimo</i>, che Olimpiodoro chiama
suo figliuolo <span class="fnote">[Olympiodorus, apud Photium.]</span>, ma da Paolo Orosio <span class="fnote">[Orosius, lib. 7, cap. 42.]</span>,
autore più degno di fede, perchè spagnuolo
ed allora vivente, non vien riconosciuto
per tale. Frigerido storico presso
Gregorio Turonese <span class="fnote">[Gregor. Turon., Hist., lib. 2, cap. 8.]</span>, il chiama uno
de' clienti di Geronzio: il che s'accorda
con Sozomeno <span class="fnote">[Sozom., lib. 9, cap. 13.]</span> là dove scrive che costui
era familiare di Geronzio, uomo per
altro di bassa nascita e senza ambizione,
che allora militava nelle guardie del corpo
dell'imperadore. Pare eziandio che
supponga dichiarato Augusto questo Massimo
solamente, dappoichè Geronzio giunto
nella Gallia ebbe atterrato Costante.
Comunque sia, certo è che Geronzio, lasciato
questo fantasma in Tarragona,
giacchè quella provincia restava illesa
dai Barbari, co' quali, secondo Olimpiodoro,
egli avea fatto un trattato di pace;
e raunate quante milizie romane potè, ed
aggiunte ancora molte dei Barbari che
erano nella Gallia, si mosse contra di
Costante e di Costantino con isperanza
di sottoporre le Gallie al suo imperadore.
Giunto pertanto a Vienna del Delfinato,
trovò ch'era ivi alla difesa Costante figliuolo
del tiranno. Ebbe la maniera di
aver la città, e di far tagliare la testa al
difensore. Dopo di che si rivolse contra
del di lui padre Costantino, il quale s'era
rinserrato e fortificato in Arles. Sozomeno
scrive che appena fu udita da esso Costantino
la ribellion di Geronzio e di Massimo,
che spedì di là del Reno Edobico
suo capitano a chieder soccorso ai Franchi
e agli Alemanni, e con questa speranza
<span class="pagenum"><a id="Page_410"></a>[410]</span>
s'accinse a sostener bravamente l'assedio
posto da Geronzio a quella città.
</p>

<p>
Erano in tale stato gli affari della
Gallia, quando Iddio, che mortifica e vivifica,
accordò alla pietà d'Onorio Augusto
ciò che mancava a questo buon
principe, con provvederlo di un braccio
gagliardo ed atto a sostenere il vacillante
imperio, voglio dire di un nuovo generale
d'armata. Questi fu <i>Costanzo</i>, personaggio
non barbaro, ma suddito de' Romani,
nato nell'Illirico, come asserisce Olimpiodoro <span class="fnote">[Olympiodorus, apud Phothium, pag. 183
et 193.]</span>,
in Panese o sia Naisso, città
della Dacia novella. Lo avea la natura
formato degno di comandare ad altri,
grande di corpo, con fronte larga, occhi
grandi e vivaci, i quali chinandosi sul
collo del cavallo, egli movea di qua e di
là con velocità per osservare tutto quel
che passava. All'aspetto era talmente serio,
che sembrava melanconico e scuro;
ma nella mensa e nei conviti si facea
conoscere assai gaio ed ameno, e scherzava
egregiamente fin coi buffoni. Valoroso
di sua persona e con senno capace
di trattar grandi affari e di comandare
un'armata; fra gli altri suoi costumi,
niente era avido dell'oro; virtù nulladimeno,
di cui parve che si dimenticasse,
dappoichè arrivò al non più oltre della
fortuna. Aveva egli da giovinetto servito
negli eserciti romani a' tempi di Teodosio
il Grande, e per varii gradi era giunto ad
avere il titolo di conte, allorchè Onorio
l'elesse per generale dell'armata che dovea
passare in Francia contro al tiranno
Costantino. Per compagno e luogotenente
gli fu dato <i>Ulfila</i>, il cui nome ci fa abbastanza
intendere, ch'egli era o Goto o
pure Unno di nazione. E siccome osservò
Paolo Orosio <span class="fnote">[Orosius, lib. 7, cap. 42.]</span>, la condotta di questo
uffiziale, cioè di Costanzo, fece conoscere
quanto più utile era all'imperio
l'aver de' generali romani che dei barbari,
come s'era lungamente praticato in
<span class="pagenum"><a id="Page_411"></a>[411]</span>
addietro. Passò nella Gallia, e alla comparsa
sua nelle vicinanze d'Arles, città
allora assediata da Geronzio, tra l'essersi
risvegliato nell'esercito romano di esso
Geronzio l'amore e la venerazione verso
il legittimo lor signore ed imperadore,
e mercè del credito, e probabilmente dei
segreti maneggi di Costanzo, i soldati di
Geronzio, per altro mal soddisfatti del
suo imperioso e severo procedere, per la
maggior parte l'abbandonarono, e vennero
sotto le bandiere del medesimo Costanzo
conte. Non perdè tempo Geronzio
a scappare, e con pochi si ritirò in Ispagna.
Ma quivi i soldati spagnuoli, conceputo
dello sprezzo per lui a cagion di
questa fuga, determinarono di ammazzarlo.
In fatti l'assediarono una notte in
casa sua, ma bravamente si difese coll'aiuto
de' suoi servi sino alla mattina, in
cui fuggendo avrebbe forse anch'egli potuto
salvare la vita, ma per amore di
Nonnechia sua moglie nol fece. Toltagli
poi ogni speranza di salute, perchè i soldati
aveano attaccato il fuoco alla casa,
ucciso prima un Alano suo servo fedele,
e la moglie, che istantemente il pregarono
di non lasciarli in vita, poscia con un pugnale
ch'egli si spinse nel cuore, finì anch'egli
di vivere: se pure, come Onorio
racconta, non furono i soldati che risparmiarono
a lui la fatica di uccidersi. Sozomeno <span class="fnote">[Sozom., lib. 9, cap. 13.]</span>,
che racconta questo fatto,
loda la moglie di costui, come donna
d'animo virile, perchè cristiana, aggiugnendo
ch'ella ebbe un fine degno
della sua religione, con aver per quel suo
coraggio lasciata una sempiterna memoria
di sè stessa ai posteri; senza badare
che presso i gentili erano ben in pregio
simili bravure, ma secondo la religion di
Cristo un tal furore non si può scusar
da peccato. La caduta di Geronzio si tirò
dietro quella del suo imperadore <i>Massimo</i>,
che, abbandonato da' soldati della
Gallia, fu spogliato della porpora e degradato,
con essergli nondimeno donata
la vita, perchè essendo uomo umile e modesto,
<span class="pagenum"><a id="Page_412"></a>[412]</span>
parve che non si avesse più da temere
di lui. Olimpiodoro all'incontro
narra che costui dopo la morte di Geronzio
se ne fuggì presso i barbari suoi
collegati. Questo avenne solamente l'anno
seguente, secondochè narra s. Prospero
nella sua Cronica. Truovasi poi, per
attestato di Prospero Tirone (o sia d'altro
autore), che circa l'anno 419 Massimo
colla forza si fece signore <i>delle Spagne</i>,
e che nel 422 preso, fu trionfalmente
condotto a Ravenna e mostrato al popolo
nei tricennali d'Onorio Augusto.
Marcellino conte, e Giordano storici scrivono
lo stesso. Perciò Adriano Valesio
e il Pagi sono stati d'avviso che il medesimo
Massimo rinnovasse la ribellione in
Ispagna, e che in fine si rifugiasse tra i
Barbari: opinione che si rende quasi
certissima dalle parole d'Orosio, là dove
scrive, prima di dar fine alla sua Cronica,
parlando del deposto Massimo: <i>Costui
di presente bandito vive mendico fra i Barbari
in Ispagna.</i> Qualche partito di malcontenti
dovette di nuovo mettere in teatro
questo imperadore da scena, ma ebbe
corta durata. Nel Codice Teodosiano <span class="fnote">[Cod. Theod., lib. 15, tit. 14.]</span>
esistono varii editti di Onorio contra
di costui.
</p>

<p>
Ma non può già sussistere il dirsi da
Prospero suddetto che questo prese la <i>signoria
delle Spagne</i>. Di qualche provincia
sì, ma non già di tutte quelle provincie.
Già vedemmo che v'erano entrati i Vandali,
Alani e Svevi, e questi in buona
parte della Spagna seguitavano a signoreggiare,
cioè ad esercitare quanti atti
poteano di crudeltà. Idacio, vescovo in
Ispagna circa questi medesimi tempi, ci
lasciò autentica memoria delle barbariche
loro azioni; perciocchè fecero strage
de' popoli, e saccheggiarono quante città
e castella non ebbero forze da resistere
alle lor armi. A questi mali tenne dietro
una spaventosa carestia, per cui si trovarono
madri sì disumanate che uccisero
la lor prole per cibarsene. Succedette
anche la peste che desolò le intere
<span class="pagenum"><a id="Page_413"></a>[413]</span>
popolazioni. Anche Olimpiodoro, presso
Fozio, fa menzione dell'orrenda fame
che afflisse la Spagna. E non erano già
minori in quel tempo i peccati degli Spagnuoli
di quei dei Galli e degl'Italiani,
per cavare dalla mano di Dio i flagelli.
Basta leggere Salviano nei suoi libri del
governo di Dio. Contuttociò non fu pigra
la misericordia dell'Altissimo a
recar sollievo alle tribulazioni della provincia
ispana, coll'ispirare in quest'anno
pensieri di pace a que' Barbari. Conoscendo
essi in fine ch'era meglio il darsi
alla coltura delle campagne che vivere
di rapina, si accordarono con que' pochi
abitanti del paese, a' quali era riuscito
di salvarsi dalle loro spade e dal furor
della fame <span class="fnote">[Isidorus, in Chron. Goth.]</span>. I Vandali, re de' quali era
<i>Gonderico</i>, e gli Svevi con <i>Ermerico</i> re
loro, occuparono la Galizia, in cui si
comprendeva allora la Castiglia vecchia;
gli Alani presero la Lusitania, oggidì il
Portogallo, e la provincia di Cartagena,
ed altri Vandali, chiamati Silengi, la Betica,
dove è Siviglia: essendosi poi creduto
che l'Andaluzia d'oggidì prendesse
il nome da costoro, e sia corrotto
quel nome da <i>Vandalicia</i>. Sicchè la Spagna
tarragonese è da credere che tuttavia
stesse salda nella divozione e fedeltà
verso il romano imperio. In questi tempi
ancora non andarono esenti da gravi
flagelli l'Egitto, la Palestina, la Soria e
la Fenicia per le incursioni de' Saraceni,
o sia degli Arabi, attestandolo san Girolamo <span class="fnote">[Hieronymus, in Epist. ad Marcellio.]</span>.
Dopo avere il generale d'Onorio,
<i>Costanzo</i> conte, nelle Gallie sbrigato
l'affare di Geronzio, si pose anch'egli
all'assedio di Arles, entro la qual città
era tuttavia inchiuso il tiranno Costantino.
Costui per la speranza de' soccorsi
che aspettava dai popoli oltrarenani, si
sostenne per ben quattro mesi; quando
eccoti in fatti avvicinarsi questo soccorso
condotto da <i>Edobico</i> generale d'esso
Costantino, e con tali forze, che fu in
pensiero il generale d'Onorio di ritirarsi
<span class="pagenum"><a id="Page_414"></a>[414]</span>
in Italia. La necessità il costrinse a fermarsi,
perchè Edobico era giunto non
molto lungi, e potea troppo incomodarlo
nella ritirata. Prese dunque risoluzione
di venire ad una giornata campale, e
passato il Rodano, accortamente si postò
colla fanteria per ricevere in fronte
i nemici, e comandò che Ulfila, altro generale,
si mettesse colla cavalleria in
un'imboscata, per assalirli alla coda.
Così fu fatto, e lo stratagemma con tanta
felicità riuscì, che l'esercito nemico atterrito
si mise in fuga, con restarne assaissimi
estinti sul campo, e molt'altri,
impetrato quartiere, rimasero prigionieri.
Edobico, generale di queste truppe,
mercè delle buone gambe del suo cavallo
si mise in salvo, e ricoverossi in
casa di certo Ecdicio, obbligato a lui
per molti benefizii, e però creduto suo
ottimo amico. La ricompensa che n'ebbe,
fu di perder ivi la testa, che fu da
Ecdicio portata ai generali d'Onorio per
la speranza di un gran premio. Questi il
ringraziarono molto, ed avendo egli poi
voluto fermarsi nel campo, gli fu detto
all'orecchio che l'armata romana non
sentiva piacere di conversare con persona
solita a trattar sì bene gli ospiti suoi
amici.
</p>

<p>
Dopo questa vittoria rinforzato maggiormente
l'assedio, Costantino veggendosi
perduto, deposte le insegne imperiali,
si ritirò in chiesa, e si fece ordinar
prete dal vescovo di quella città, avvisandosi
con questo ripiego di salvare la
vita. Gli assediati allora capitolarono la
resa, ed ottennero il perdono. Costantino
e Giuliano suo figlio tolti di chiesa
furono inviati con buona scorta all'imperadore
a Ravenna, ma non vi giunsero,
perchè Onorio ricordevole che Costantino
avea tempo fa tolta la vita agl'innocenti
parenti d'esso Augusto <span class="fnote">[Friger., apud Gregor. Turonens., lib. 2,
cap. 8. Hist. Franc.]</span>, mandò
ordine, giunti che furono al Mincio, che
venissero decapitati, senza farsi scrupolo
che da' suoi generali fosse loro stata
<span class="pagenum"><a id="Page_415"></a>[415]</span>
promessa con giuramento la sicurezza
della vita, allorchè si renderono gli Arelatensi.
Le teste di costoro, se crediamo
ad Olimpiodoro <span class="fnote">[Olympiodorus, apud Photium, pag. 183
et 186.]</span>, furono portate a
Cartagine, ed ivi esposte al pubblico sopra
un palo, dove, dic'egli, erano ancor
quelle di Massimo ed Eugenio tiranni,
uccisi al tempo di Teodosio. Ma non sarebbe
gran cosa che quel testo fosse
scorretto, e che s'avesse a leggere Roma
o altra città. Pareva che dopo la vittoria
suddetta avesse da rimettersi la pace
nelle Gallie; ed appunto lasciò scritto
Sozomeno che tutte quelle provincie
ritornarono all'ubbidienza d'Onorio Augusto,
e furono da lì innanzi governate
dagli uffiziali di lui. Ma, per quanto andremo
vedendo, seguitarono a signoreggiar
nelle Gallie molti Barbari ed alcuni tiranni.
Sappiamo inoltre da Frigerido storico,
citato da Gregorio Turonense, che
durante lo stesso assedio d'Arles, venne
nuova a Costanzo generale d'Onorio
dalla Gallia occidentale, come <i>Giovino</i>,
personaggio nobilissimo di que' paesi,
aveva assunto il titolo di <i>Augusto</i> e gli
ornamenti imperiali, e marciava con un
poderoso esercito di Borgognoni, Alamanni,
Franchi ed Alani, per soccorrere
gli assediati; il che diede motivo a Costanzo
di accordare un'onesta capitolazione
ai cittadini d'Arles, acciocchè gli
aprissero le porte. Non so poi dire se in
questo, o pure nel seguente anno accadesse
ciò che narra il suddetto Frigerido,
cioè, che Decimo Rustico e molti nobili
della provincia d'Auvergne, seguaci di
esso Giovino tiranno, furono presi dai
generali d'Onorio, e crudelmente fatti
morire. Presso il Mezzabarba esistono
medaglie battute col nome di questo nuovo
tiranno <span class="fnote">[Mediob., Numismat. Imperat.]</span>. Onorio imperadore intanto
seguitava a stare in Ravenna, ed
in quest'anno fece solennizzare in Roma
l'anno ventesimo del suo imperio.
</p>
<hr />
</div>

<div class="chapter">
<p>
<span class="pagenum"><a id="Page_416"></a>[416]</span>
</p>

<h2 class="hidden"><a id="CDXII"></a>CDXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Innocenzo</span> papa 12.</td>
  </tr>
  <tr>
    <td><span class="smcap">Onorio</span> imperadore 20 e 18.</td>
  </tr>
  <tr>
    <td><span class="smcap">Teodosio II</span> imperad. 11 e 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la nona volta, e <span class="smcap">Teodosio
Augusto</span> per la quinta.
</p>

<p>
<i>Palmato</i> si truova in una legge del
Codice Teodosiano prefetto di Roma per
questi tempi. Cosa operasse <i>Ataulfo</i> re
de' Goti e successor di Alarico nell'anno
addietro, restando in Italia, niuno degli
antichi storici l'ha registrato. Solamente
Giordano, siccome dicemmo, scrive <span class="fnote">[Jordan., de Rebus Getic., cap. 31.]</span>
che saccheggiò l'Italia, e s'accordò con
Onorio; ma per varii capi non sussiste
il suo racconto. Si può non senza fondamento
credere che il trattenessero dall'inferocire
le insinuazioni di <i>Galla Placidia</i>
sua prigioniera, alle cui nozze costui
aspirava, e a qualche trattato di
accomodamento con Onorio imperadore.
Ma non essendo questo riuscito, Ataulfo,
o per paura d'essere colto in mezzo, se
Costanzo generale d'Onorio fosse tornato
coll'esercito in Italia, o piuttosto
perchè invitato da <i>Giovino</i> tiranno, oppure
con disegno di seco unirsi, determinò
di passar nelle Gallie. <i>Attalo</i> era con
lui, cioè quel medesimo che sotto Alarico
due volte comparve imperadore, ed
altrettante fu deposto. Costui, siccome
gran faccendiere, proposta l'unione con
Giovino, gli dava ad intendere che coi
suoi maneggi gli bastava l'animo di farlo
padrone almeno della metà delle Gallie.
In effetto colà s'inviò Ataulfo <span class="fnote">[Prosper, in Chron.]</span>, e passate
senza opposizione alcuna le Alpi,
andò a saccheggiar il resto di quello che
gli altri Barbari per avventura aveano
lasciato alle provincie galliche. Attalo si
portò a trattar con Giovino, credendosi
di far gran cose <span class="fnote">[Olymp., apud Photium, pag. 183.]</span>, ma scoprì che costui
non avea gradito l'arrivo di Ataulfo
<span class="pagenum"><a id="Page_417"></a>[417]</span>
nelle Gallie, e d'esser egli poco accetto
per aver consigliata ad Ataulfo quella
risoluzione. Perciò nacquero tosto dissapori
fra Giovino ed Ataulfo. Erasi partito
da Onorio il barbaro Saro, uom
valoroso, altre volte di sopra nominato,
per isdegno, a cagione di non avere l'imperadore
gastigato chi avea ucciso Belleride,
familiare d'esso Saro. Costui con
circa venti persone meditava di passare
al servizio di Giovino. Lo seppe Ataulfo
suo nimico, e con diecimila de' suoi Goti
il raggiunse in cammino. Fatta Saro
una gagliarda difesa, in fine fu preso
vivo, e poco dopo tolta gli fu la vita.
Crebbe maggiormente il mal animo di
Ataulfo contra di Giovino, perchè, pretendendo
il re barbaro di divenir suo
collega nell'imperio, Giovino all'incontro
in vece di lui dichiarò Augusto <i>Sebastiano</i>
suo fratello. Adoperossi inoltre
per guastare l'union di costoro <i>Dardano</i>
prefetto del pretorio delle Gallie, e personaggio
lodato assaissimo dai santi Agostino
e Girolamo, ma dipinto da Apollinar Sidonio
per uomo carico di vizii, che non s'era
voluto sottomettere a Giovino. Pertanto di
più non vi volle perchè Ataulfo, irritato da
un tale sprezzo, mandasse ad offerir la pace
ad Onorio, con promettergli le teste di
que' tiranni, e la restituzione di <i>Placidia</i>,
esigendo solamente in contraccambio
non so quale quantità di vettovaglie.
Tornati i suoi ambasciatori con gli articoli
della concordia accettati e giurati
da Onorio, Ataulfo s'accinse dal suo
canto all'esecuzione delle promesse. Gli
cadde fra poco nelle mani <i>Sebastiano</i>, e
ne inviò la testa a Ravenna. Ritirossi
<i>Giovino</i> a Valenza, città allora assai forte,
nel Delfinato d'oggidì, la quale assediata
da Ataulfo, restò in fine presa per
forza. Fu consegnato Giovino a Dardano,
acciocchè l'inviasse ad Onorio; ma Dardano
per maggior sicurezza gli tolse la
vita in Narbona. La testa ancora di costui
fu mandata all'imperadore, e poi
(se crediamo ad Olimpiodoro) spedita a
Cartagine con quelli di Sebastiano.
<span class="pagenum"><a id="Page_418"></a>[418]</span>
Idacio <span class="fnote">[Idacius, in Chron.]</span> pretende che costoro fossero presi
dai generali d'Onorio, probabilmente
perchè s'erano uniti anch'essi con
Ataulfo alla distruzion dei tiranni. Ho io
poi raccontata tutta in un fiato sotto il
presente anno la tragedia di costoro;
ma forse la lor caduta e morte si dee
differire all'anno susseguente, in cui la
riferiscono le Croniche attribuite a Prospero
Tirone. Ma non si può già ricavar
questo con sicurezza da quella d'Idacio,
come pretende il Pagi.
</p>

<p>
Leggonsi nel Codice Teodosiano <span class="fnote">[Gothofr., Chronol. Cod. Theodos.]</span>
molte leggi date in quest'anno da Onorio
imperadore, tutte in Ravenna, dove egli
soggiornava. Era seguita nell'anno precedente
in Africa la famosa conferenza
tra i cattolici e donatisti colla decisione
di Marcellino tribuno, assistente alla medesima
di ordine di Onorio, in favore
de' primi. Gli ostinati donatisti non si
vollero per questo rendere, anzi maggiormente
infuriarono, e seguitarono a
commettere degli omicidii: il che obbligò
l'imperadore a pubblicare in quest'anno
delle leggi più che mai rigorose contra
di loro. Ordinò che fossero tolte loro le
chiese, e date ai cattolici; che i laici della
lor setta fossero puniti con pene pecuniarie;
che non potessero far adunanze.
Con altre leggi poi concedette molte
esenzioni ai beni degli ecclesiastici, e
determinò che le accuse contra le persone
de' medesimi fossero giudicate dai
vescovi alla presenza di molti testimonii.
E perchè dall'Africa venivano frequenti
doglianze delle avanie e concussioni che
vi commettevano gli uffiziali cesarei, deputati
tanto a raccogliere i tributi quanto
a far pagare i debiti degli anni addietro,
e a cercare i desertori e vagabondi, Onorio
con saggi editti si studiò di rimediare
a sì fatti disordini. Premeva ancora
a questo piissimo principe che si rimettesse
in vigore la tanto afflitta città
di Roma; e però diede varii privilegi ai
corporati, cioè alla società di coloro che
<span class="pagenum"><a id="Page_419"></a>[419]</span>
conducevano colà grani ed altri viveri,
acciocchè non penuriasse il popolo di
vettovaglia. Roma in fatti dopo le calamità
sofferte dai Goti non istette molto
a ripopolarsi, di maniera che Paolo Orosio <span class="fnote">[Orosius, lib. 7, cap. 40.]</span>
pochi anni dopo scrivendo la
sua storia, attestò, per relazione degli
stessi Romani, che non si conosceva più
il danno inferito a quell'augusta città
dai Barbari, a riserva di qualche luogo
già devastato dalle fiamme. Ed <i>Albino</i>
prefetto di Roma nell'anno 414 (secondochè
narra Olimpiodoro) <span class="fnote">[Olympiod., apud Photium, pag. 188.]</span> scrisse
che non bastava al popolo d'essa città
la porzione del grano pubblico assegnatogli
dalla pia liberalità dell'imperadore:
tanto era cresciuta la moltitudine degli
abitanti.
</p>
<hr />
</div>

<div class="chapter">
<h2 class="hidden"><a id="CDXIII"></a>CDXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Innocenzo</span> papa 13.</td>
  </tr>
  <tr>
    <td><span class="smcap">Onorio</span> imperad. 21 e 19.</td>
  </tr>
  <tr>
    <td><span class="smcap">Teodosio II</span> imperad. 12 e 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Lucio</span> ed <span class="smcap">Eracliano</span>.
</p>

<p>
<i>Eracliano</i>, quel medesimo che di sua
mano uccise già Stilicone, e per guiderdone
ebbe da Onorio Augusto il governo
dell'Africa col titolo di conte, fu creato
dal medesimo imperadore console di
quest'anno, in compagnia di <i>Lucio</i>, avendo
voluto Onorio premiare il merito
ch'egli s'era acquistato in isventare negli
anni addietro i disegni del falso imperadore
Attalo, con impedirgli l'entrata
nell'Africa. Ma costui, persona di scellerati
costumi, dei quali ci lasciò una
orrida dipintura san Girolamo <span class="fnote">[Hieron., Epist. VIII ad Demetriad.]</span>, senza
sapersi se in lui fosse maggiore la superbia
o la crudeltà, l'avarizia o la gola,
gonfiatosi maggiormente per quest'onore,
e mosso non meno dagli esempi dei
tiranni della Gallia, che dalla poca stima
del regnante Onorio: anche egli si sottrasse
<span class="pagenum"><a id="Page_420"></a>[420]</span>
dalla di lui ubbidienza; e meditò
non solo di farsi padrone dell'Africa <span class="fnote">[Orosius, lib. 7, cap. 42.]</span>,
ma eziandio di levar la corona di testa
al suo benefattore Augusto. Congiurossi
pertanto con Sabino, suo domestico e
consigliere, uomo accortissimo, capace
di eseguir de' grandi attentati, e di seguito
non minore in Africa, con dargli
per moglie una sua figliuola, affine di più
strettamente invischiarlo ne' suoi interessi.
Trattenne costui per qualche tempo
con vari pretesti la spedizion de' grani a
Roma, pensando di valersi delle navi pel
disegno da lui conceputo. In quest'anno
poi unita una gran flotta con quanti armati
potè, spiegò le vele verso Roma,
non già coll'apparenza di andare a prendere
il possesso del consolato, ma colla
chiara disposizione di farsene padrone.
Paolo Orosio scrive essere allora corsa
fama ch'egli seco menasse tremila e dugento
navi: numero che eccede la credenza
nostra, perchè, siccome il medesimo
autore osserva, neppure Serse, e
nemmeno Alessandro od altro monarca
giunse mai a formare una flotta sì strepitosa.
All'incontro Marcellino conte <span class="fnote">[Marcell., in Chronico.]</span>
più discretamente narra che costui venne
con settecento navi, e tremila soldati,
numero nondimeno di gente che dee
parere anch'esso troppo scarso per chi
meditava sì grande impresa. Giunto Eracliano
ai lidi dell'Italia, se gli fece incontro
<i>Marino</i> conte, uffiziale di Onorio, con
quante truppe potè, e gli mise tale spavento,
che giudicò meglio di darsi alla
fuga, e se ne tornò con una sola nave in
Africa. Ma se vogliam credere allo storico
Idacio <span class="fnote">[Idacius, in Chron., apud Sirmondum.]</span>, seguì tra Eracliano e Marino
un fatto d'armi ad Otricoli, dove
restarono morte cinquantamila persone
sul campo: racconto spropositato; perchè
se ciò sussistesse, converrebbe supporre
venute alle mani almen centomila
persone in tal occasione: il che non può
mai accordarsi colle circostanze d'allora.
<span class="pagenum"><a id="Page_421"></a>[421]</span>
Nulladimeno può ben Idacio farci conghietturare
che Eracliano conducesse in
Italia più di tremila persone, e che solamente
fuggisse perchè la peggio gli toccò
in qualche conflitto. Giunto costui in
Africa sconfitto e screditato, non tardarono
a tenergli dietro ordini pressanti
dell'imperadore di ucciderlo dovunque
si trovasse. E colto in fatti nel tempio
della Memoria, fu quivi trucidato. Onorio
Augusto a' dì cinque di luglio del
presente anno scrisse ai popoli dell'Africa,
con dichiarare Eracliano nemico pubblico,
condannando lui e i suoi complici
a perdere la testa, col confisco di tutti i
loro beni <span class="fnote">[L. 15, tit. 14, Cod. Theod.]</span>. E con altra legge del dì tre
d'agosto, indirizzata ad <i>Adriano</i> prefetto
del pretorio, ordinò che si abolisse il
nome ed ogni memoria di lui. Donò
eziandio, secondochè s'ha da Olimpiodoro,
tutti i di lui beni a <i>Costanzo</i> conte,
suo generale, che se ne servì per le spese
del suo consolato nell'anno seguente,
ma senza essersi trovati que' monti d'oro
che la fama decantava. Sabino, genero
d'Eracliano, fuggito a Costantinopoli,
fu preso e dato in mano agli ufficiali
d'Onorio, e probabilmente si seppe così
ben difendere, che n'ebbe solamente la
pena dell'esilio.
</p>

<p>
Intanto nelle Gallie si sconciò presto
la buona intelligenza che passò nell'anno
addietro fra il suddetto <i>Costanzo</i> conte e
<i>Ataulfo</i> re de' Goti. S'era obbligato questo
re di restituire <i>Placidia</i> all'imperadore
suo fratello; e Costanzo, che desiderava
e sperava di ottenerla in moglie,
ne andava facendo varie istanze <span class="fnote">[Olympiod., apud Photium, pag. 185.]</span>. Ma
Ataulfo, che aspirava anch'egli alle medesime
nozze, non cessava di tergiversare,
allegando che Onorio non gli avea
consegnato il grano già accordato nella
capitolazione; e che, ottenuto questo,
la renderebbe. Restati dunque amareggiati
gli amici, Ataulfo voltò le sue armi
contro di Narbona, e se ne impadronì
<span class="pagenum"><a id="Page_422"></a>[422]</span>
nel tempo della vendemmia <span class="fnote">[Idacius, in Chron.]</span>. Per attestato
di san Girolamo <span class="fnote">[Hieron., Epist. XI ad Ageruch.]</span>, fu presa anche
Tolosa, e il Tillemont sospetta che da
Ataulfo. Ma molto prima pare scritta la
lettera del santo vecchio, dove conta con
tante altre sciagure della Gallia ancor
questa. Certo è bensì (e ne fa testimonianza
Olimpiodoro) che Ataulfo tentò
di sorprendere con inganno la città di
Marsiglia; ma non gli venne fatto per la
vigilanza e bravura di <i>Bonifazio</i> conte,
che coll'armi gli si oppose, con obbligarlo
alla fuga, e regalarlo ancora di una ferita.
Questo Bonifazio conte verisimilmente
è quello stesso ch'ebbe dipoi il governo
dell'Africa, e s'incontra nelle lettere di
sant'Agostino. Sappiamo ancora da Prospero
Tirane <span class="fnote">[Prosper Tiro, in Chron.]</span> che l'Aquitania in questo
anno venne in potere de' Goti; e da
Paolino penitente <span class="fnote">[Paul. Poenit., in Eucharist.]</span>, che la città di
Bordeaux ricevette come amico Ataulfo;
ma non andò molto che provò miseramente
la crudeltà di que' Barbari, con
rimanerne tutta incendiata. Così in questi
tempi ebbe principio nella Gallia meridionale
il regno de' Goti, di modo che
quelle provincie per alcuni secoli dipoi
portarono il nome di Gotia. Similmente
nella parte settentrionale della Gallia
presso il Reno i Borgognoni sotto il re
loro <i>Guntario</i>, o <i>Gondecario</i>, stabilirono
il loro regno. Erano costoro popoli della
Germania: divennero in breve cristiani,
e si domesticarono sì fattamente, che i
Romani di que' paesi volentieri se ne
stavano sotto il loro governo. La Borgogna
d'oggidì è una picciola parte di
quel regno, perchè costoro a poco a poco
stesero il loro dominio fino a Lione,
al Delfinato, e ad altre città di que' contorni,
come avvertì il Valesio <span class="fnote">[Hadrian. Valesius Notit. Galliar.]</span>. Dappoichè
<i>Marino</i> conte ebbe nel presente
anno sì valorosamente ripulsato da' contorni
di Roma il ribello Eracliano, in
<span class="pagenum"><a id="Page_423"></a>[423]</span>
ricompensa del merito ch'egli s'era acquistato,
fu spedito dall'imperadore Onorio
in Africa con ampia autorità di
punire e confiscare. Costui barbaramente
si prevalse del suo potere, colla morte
non solo di molti delinquenti, ma anche
di non pochi innocenti, perchè con troppa
facilità porgea l'orecchio a chiunque
portava accuse in segreto. Grande strepito
soprattutto fece in quelle parti l'aver
egli tolta la vita a Marcellino tribuno
e notaio, cioè a quel medesimo che aveva
assistito alla celebre conferenza tra i
cattolici e donatisti, uomo di rara virtù
e di santa vita. Creduto parziale dei cattolici,
trovarono maniera gli eretici di
farlo credere reo di non so qual delitto
al suddetto Marino, il quale senz'altro
gli fece mettere le mani addosso ed imprigionarlo.
Udita questa nuova, santo
Agostino <span class="fnote">[August., Epist. CLXI, olim CCLIX.]</span> scrisse caldamente a Ceciliano
governatore allora dell'Africa, con
raccomandargli l'innocente Marcellino,
e n'ebbe per risposta che si studierebbe
di salvarlo. Ma nel dì 13 di settembre
Marino gli fece tagliar la testa in
Cartagine. Per aver egli incontrata la
morte per odio ed istigazione degli eretici,
il cardinal Baronio l'inserì qual
martire nel Martirologio romano a dì
6 d'aprile. Per le premure d'esso Marcellino,
sant'Agostino scrisse la bell'opera
della Città di Dio, e la dedicò al
medesimo. Tante doglianze per questa
iniquità di Marino fecero dipoi i cattolici
africani <span class="fnote">[Orosius, lib. 7, cap. 42.]</span>, che Onorio Augusto
il richiamò in Italia, e di tutte le cariche
lo spogliò. Poscia nell'anno seguente
con suo editto <span class="fnote">[Cod. Theod., lib. 55, de Haeretic.]</span> confermò tutti
gli atti seguiti sotto la sua assistenza fra
i cattolici e donatisti. Appartiene ancora
a quest'anno una legge di Onorio, in
cui per quattro anni esentò le provincie
d'Italia da varie imposte, mosso, come
si può credere, da' saccheggi che avea
patito il paese pel passaggio dei Barbari.
</p>
<hr />
</div>

<div class="chapter">
<p>
<span class="pagenum"><a id="Page_424"></a>[424]</span>
</p>

<h2 class="hidden"><a id="CDXIV"></a>CDXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXIV</span>. Indiz. <span class="scp">XII</span>.</td>
  </tr>
  <tr>
    <td><span class="smcap">Innocenzo</span> papa 14.</td>
  </tr>
  <tr>
    <td><span class="smcap">Onorio</span> imperad. 22 e 20.</td>
  </tr>
  <tr>
    <td><span class="smcap">Teodosio II</span> imper. 13 e 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costanzo</span> e <span class="smcap">Flavio Costante</span>.
</p>

<p>
Se non v'ha errore nelle leggi del
Codice Teodosiano <span class="fnote">[Gothofred., Chronol. Cod. Theodos.]</span>, la prefettura di
Roma fu nell'anno presente esercitata
da <i>Eutichiano</i>, poscia da <i>Albino</i>, poscia
da <i>Epifanio</i>. Di Albino prefetto di Roma
fa anche Olimpiodoro menzione. <i>Costanzo</i>
conte, generale d'Onorio Augusto, entrò
console quest'anno in Occidente; e
<i>Costante</i>, generale di Teodosio Augusto
in Oriente, fu l'altro. Secondo Olimpiodoro,
sembra che Costanzo venuto a Ravenna,
quivi nel primo dì dell'anno
assumesse gli abiti consolari. Poscia,
così richiedendo i bisogni dell'imperio,
se ne tornò nella Gallia, dove fece nuove
istanze ad Ataulfo re de' Goti, perchè
restituisse <i>Galla Placidia</i>. Ma Ataulfo
sfoderava ogni dì nuove scuse e pretesti
per non renderla. Finalmente coll'interposizione
di un buon sensale, appellato
Candidiano, riuscì ad Ataulfo d'indurre
quella principessa a riceverlo per consorte.
A tal fine, per quanto scrive Filostorgio <span class="fnote">[Philost., lib. 7, cap. 4.]</span>,
egli ripudiò la prima moglie,
che era Sarmata di nazione. Racconta
Giordano storico che seguirono le nozze
in Forlì (quando non avesse cambiato
Frejus di Provenza in Forlì d'Italia), oppure
in Imola. Certamente è un errore,
perchè Ataulfo non la sposò prima dell'anno
presente, nè era per questi tempi
in Italia. Quel che più importa, Olimpiodoro <span class="fnote">[Olympiodorus, apud Photium, p. 184.]</span>
più autentico storico, perchè
contemporaneo, attesta celebrate quelle
nozze nella Gallia nella città di Narbona,
correndo il gennaio del presente anno.
Altrettanto abbiamo da Idacio <span class="fnote">[Idacius, in Chronic. apud Sirmond.]</span>. Seguì
<span class="pagenum"><a id="Page_425"></a>[425]</span>
dunque con tutta magnificenza quel
nobile sposalizio in casa di un certo Ingenio,
primario cittadino di Narbona, e
fu dato il primo luogo a Placidia che vi
comparve in abito da reina. Ataulfo vestito
anch'egli alla romana fece suntuosi
doni alla principessa, e fra gli altri fu
singolar quello di cinquanta paggi, ciascun
dei quali portava nell'una mano un
bacile pieno d'oro, e nell'altra un altro
simile ripieno di pietre preziose d'inestimabile
valore. Al ladro è facile pulire la
sposa. Furono quei regali ricchezze tutte
asportate dai Goti dal sacco di Roma.
Cantossi in tal funzione secondo l'usanza
l'epitalamio, ed il primo ad intonarlo
fu <i>Attalo</i>, che d'imperadore de' Romani
era divenuto cortigiano dei re goti. Terminò
poi la solennità con giuochi, grande
allegrezza e tripudio di quanti Romani
e Barbari si trovarono allora in Narbona.
Leggesi presso Jacopo Spon <span class="fnote">[Spon, Miscell. erudit. Antiq., p. 157.]</span> una iscrizione
di sant'Egidio nella Linguadoca,
posta ad <i>Ataulfo Flavio potentissimo re</i>, ec.,
e <i>alla Cesarea Placidia anima sua</i>, ec.
Ma è da stupire che un uomo dotto come
Spon, ed anche il celebre Du-Cange,
ricevessero per monumento legittimo
dell'antichità una iscrizione sì affettata e
ridicola, e che combatte ancora contro la
storia d'allora. Non c'è apparenza alcuna
che Onorio imperadore acconsentisse
a tali nozze; perciocchè in questo medesimo
anno, secondo la Cronica di s. Prospero,
per consiglio dei Goti e colle loro
spalle <i>Attalo</i> ripigliò nella Gallia la porpora,
e la fece da imperadore al dispetto
d'esso Onorio; ma con una assai trista
figura, perchè non avea nè potere, nè danari,
nè soldati, e con sì bell'aspetto di
signoria non era che un servo dei Goti.
Paolino penitente, di cui resta un poema
eucaristico, ricco cittadino di Bordeaux,
e nipote del famoso Ausonio, scrive che
da questo immaginario imperadore ottenne
la carica di conte della tesoreria segreta;
tesoreria per confessione di lui fallita,
<span class="pagenum"><a id="Page_426"></a>[426]</span>
e di nome solo. A quest'anno nel Codice
di Giustiniano è riferita una legge di
Onorio imperadore <span class="fnote">[L. 2, de his qui ad Eccl. confugiunt. Cod.
Justinian.]</span>, in cui stabilisce
l'immunità delle chiese, ordinando che
non si possa levare dai sacri templi chi
colà si rifugia, ed intimando la pena di
lesa maestà a chi contravvenisse. Forse
quella legge appartiene all'anno 409, in
cui Giovio fu prefetto del pretorio in Italia.
Altri editti del medesimo Augusto
spettanti all'anno presente esistono nel
Codice Teodosiano <span class="fnote">[Gothofr., Chronol. Cod. Theodos.]</span>, specialmente per
sollevare da tanti aggravii e dalle iniquità
de' pubblici uffiziali i popoli dell'Africa.
Perchè non era facile a quella gente il
portar le loro doglianze alla corte, a cagione
del mare, perciò i ministri della
giustizia e del fisco a man salva vi faceano
non poche estorsioni ed avanie: al
che il buon Augusto andò provvedendo
il meglio che potè. In Costantinopoli
mancò di vita Antioco persiano, che fin
allora con grande lode era stato curatore
del giovine Teodosio Augusto a nome
d'<i>Isdegarde</i> re della Persia. Allora Teodosio
dichiarò <i>Augusta Pulcheria</i> sua sorella,
giovane piissima, e dotata d'insigni
virtù, che saggiamente aiutò da lì innanzi
il fratello nel governo dell'imperio,
e dedicò a Dio la sua virginità. Delle sue
mirabili qualità e virtù è da leggere Sozomeno <span class="fnote">[Sozom., lib. 9, cap. 1.]</span>.
</p>

<p>
Nella Gallia mal sofferì Costanzo
conte, generale d'Onorio, il maritaggio
di Galla Placidia con Ataulfo, perchè a
quelle nozze anch'egli da gran tempo aspirava.
Ma non potendo di più, attese
a liberare dal barbaro re e da' suoi Goti
quanto paese egli potè. Impedì che non
potessero aver navi nè commercio coi
paesi forestieri, ed intanto con segreti
trattati procurò di spignere Ataulfo in
Ispagna, facendogli sperare colà a nome
dell'imperadore la cession di qualche
provincia per sua residenza. Nè mancava
<span class="pagenum"><a id="Page_427"></a>[427]</span>
già Galla Placidia di consigliar al marito
la pace con suo fratello, di manierachè
Ataulfo prese la risoluzione di passar
in Ispagna, con pensiero di quivi combattere
contro i Vandali, Alani e Svevi
in favore d'Onorio Augusto. Scrive Paolo
Orosio <span class="fnote">[Orosius, l. 7, c. 43.]</span>, autore che in questi tempi
compilava la sua istoria ad istanza di
sant'Agostino, che Costanzo dimorando
in Arles, scacciò Ataulfo da Narbona, e
il costrinse a ritirarsi in Ispagna: parole
che sembrano indicare usata la forza dell'armi
per isloggiarlo di là. Ma probabilmente
il solo avergli difficultati i viveri
e le speranze a lui date, furono le cagioni
principali di mutar quartiere. Narra
inoltre lo stesso Orosio di avere inteso
da san Girolamo, che un cittadino di
Narbona, persona riguardevole ed amicissimo
dello stesso Ataulfo, raccontava
che questo re sulle prime altro non meditava
che di annientare l'imperio romano
e di stabilire il gotico; ma che dipoi
avendo conosciuto che la sfrenata barbarie
della sua nazione non voleva nè briglia
nè leggi, siccome personaggio d'animo
e d'ingegno grande, determinò di
acquistar più gloria con adoperar le forze
della sua gente per rimettere in auge
ed accrescere lo stesso romano imperio,
e con divenire ristorator del medesimo,
giacchè non avea potuto esserne distruttore.
Per questo non volle più guerra
co' Romani, e trattò coll'imperadore Onorio
di pace; al che contribuivano non
poco le esortazioni di Placidia, principessa
provveduta d'ingegno, e creduta
di pietà non volgare. Il perchè abbiamo
abbastanza per intendere che Ataulfo
spontaneamente, piuttostochè per forza
d'armi, elesse di trasferirsi in Ispagna.
Che poi Costanzo conte in altre maniere
attendesse al bene dell'imperio, si può
raccogliere da un'iscrizione d'Albenga
da me data alla luce <span class="fnote">[Thesaur. Novus Inscript., pag. 697, n. 3.]</span>. Si ricava da essa
che Costanzo ristorò e fortificò di mura
una città (verisimilmente Albenga
<span class="pagenum"><a id="Page_428"></a>[428]</span>
stessa) con porte, piazza e porto. Nè può
questo applicarsi a Costanzo Augusto
figliuolo di Costantino il Grande; ma sì
bene a Costanzo conte di cui abbiam finora
favellato, avendo egli ritolta parte
della Gallia a vari tiranni.
</p>
<hr />
</div>

<div class="chapter">
<h2 class="hidden"><a id="CDXV"></a>CDXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Innocenzo</span> papa 15.</td>
  </tr>
  <tr>
    <td><span class="smcap">Onorio</span> imperad. 23 e 21.</td>
  </tr>
  <tr>
    <td><span class="smcap">Teodosio II</span> imp. 14 e 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la decima volta e <span class="smcap">Teodosio Augusto</span> per la sesta.
</p>

<p>
Abbiamo dalle leggi del Codice Teodosiano
prefetto in Roma in quest'anno
<i>Gracco</i>. Passato che fu Ataulfo re de' Goti
in Ispagna, s'impadronì di Barcellona,
ed ivi poi stabilì la sua residenza <span class="fnote">[Olimpiod., apud Photium, pag. 187.]</span>. Gli
partorì in quella città Galla Placidia un
figliuolo, a cui fu posto il nome di Teodosio:
del che sommamente si rallegrò esso
Ataulfo, e prese più amore alla repubblica
romana. Ma all'allegrezza succedette
da lì a non molto la tristezza, essendo
mancato di vita questo loro germoglio,
che con gran duolo de' genitori
fu seppellito entro una cassa d'argento
in una delle chiese di Barcellona. Ma
peggio avvenne poco appresso, perchè lo
stesso Ataulfo fu anch'egli tolto dal mondo,
mentre nella scuderia visitava, secondo
il costume, i suoi cavalli da un
suo domestico, appellato Dubbio. Costui,
perchè il suo vecchio padrone, re di una
parte de' Goti, era stato ammazzato da
Ataulfo, non gliela perdonò mai più, finchè
ne fece nella forma suddetta la vendetta.
Giordano <span class="fnote">[Jordan., de Rebus Getic., c. 31.]</span> chiama il di lui uccisore
Vernulfo, aggiugnendo, che costui
irritato, perchè il re metteva in burla la
sua corta statura, gli cacciò la spada nella
pancia. E se a tale storico prestiam
fede, già Ataulfo s'era inoltrato nella
Spagna, ed avea cominciato a combattere
<span class="pagenum"><a id="Page_429"></a>[429]</span>
coi Vandali ed Alani in favore dell'imperio
romano. Filostorgio <span class="fnote">[Philost., lib. 12. c. 4.]</span> attribuisce
la di lui morte a varie crudeltà da lui
commesse in collera. Prima di morire,
Ataulfo raccomandò a suo fratello, di cui
non sappiamo il nome, che restituisse all'imperadore
Onorio la sorella Placidia,
e procurasse, in qualunque modo che potesse,
di stabilir pace e lega coll'imperio
romano. Si figurava egli che questo suo
fratello gli avesse a succedere nel regno;
ma s'ingannò. <i>Singerico</i>, fratello di quel
Saro che disopra vedemmo trucidato per
ordine dello stesso Ataulfo, non in vigore
della legge o della parentela, ma colla
violenza fu creato re <span class="fnote">[Olymp., apud Photium, pag. 187.]</span>. Nè tardò costui
a far la vendetta del fratello, perchè strappati
dalle braccia di <i>Sigesaro</i> vescovo
(non so se dei Goti stessi, oppure di Barcellona)
i figliuoli di Ataulfo, a lui nati
dal primo matrimonio, crudelmente li fece
ammazzare. Oltre a ciò, in onta del re
defunto fece camminar la stessa regina
Placidia a piedi davanti al suo cavallo,
mischiata con altri prigionieri per lo
spazio di dodici miglia. Ma questo Barbaro
in capo a sette dì fu anche egli scannato,
ed ebbe per successore <i>Vallia</i>. Ambrosio
Morales <span class="fnote">[Morales, Hist. Hisp. lib. 2.]</span>, e dopo lui il Baronio <span class="fnote">[Baron., Annal. Eccl.]</span>
rappresentano un epitafio posto
al re Ataulfo in Barcellona, dove si dice
seppellito con sei figliuoli, uccisi dalla
sua gente. Eccolo di nuovo.
</p>

<div class="poem">
<p><span class="smcap">Bellipotens valida natvs de gente gothorvm.</span></p>
<p class="i2"><span class="smcap">Hic cvm sex natis rex ataulphe jaces.</span></p>
<p class="i2"><span class="smcap">Avsvs es hispanas primus descendere in oras</span></p>
<p class="i2"><span class="smcap">Qvem comitabantvr millia mvlta virum.</span></p>
<p><span class="smcap">Gens tva tvnc natos, et invidiosa peremit.</span></p>
<p class="i2"><span class="smcap">Qvem post amplexa est barcino magna gemens.</span></p>
</div>

<p>
Se antica, o de' secoli susseguenti,
sia quest'iscrizione, alcuno ha dubitato,
e ne dubito più d'essi anch'io, parendo
che non convenga assai colla storia quel
terzo esametro verso:
</p>

<div class="poem">
<p><span class="smcap">Avsvs es hispanas primus descendere in oras</span></p>
</div>

<p>
<span class="pagenum"><a id="Page_430"></a>[430]</span>
Ma certo egli fu il primo de' re Goti
che fissassero la sua residenza in Ispagna.
Potrebbe ben servire ad assicurarci
che fosse composto allora esso epitafio
l'autorità di Flavio Destro, storico di
que' tempi, perch'egli scrive che era fattura
sua. Ma oggidì è conchiuso fra i letterati,
tinti alquanto di critica, e liberi dalle passioni
spagnuole, che la storia pubblicata
sotto nome di Flavio Destro, e commentata
dal Bivario, è una solenne impostura di
questi ultimi tempi, e ne sappiamo anche
l'autore, o gli autori, che con altre simili
merci hanno sporcata la storia e il
martirologio della Spagna e del Portogallo.
Secondo la Cronica Alessandrina,
giunse a Costantinopoli la nuova della
morte d'Ataulfo nel dì 24 di settembre
dell'anno presente, e se ne fece festa.
</p>

<p>
In quest'anno Onorio Augusto pubblicò
una legge <span class="fnote">[L. 20, tit. 10, lib. 16. Cod. Theod.]</span> severissima contra
dei pagani, con istenderla non solamente
per tutta l'Africa, ma per tutto ancora
il romano imperio. In essa comandò egli
che dovessero uscir di Cartagine e da
tutte le città metropolitane i sacerdoti
del paganesimo. Unì al fisco tutti i loro
luoghi sacri e le entrate che da loro dianzi
s'impiegavano in sagrifizii e conviti, a
riserva di quanto era già stato donato
alle chiese de' Cristiani. Si era in altre
leggi mostrato questo imperadore assai
favorevole ai Giudei. Anche nel presente
anno loro concedette il poter tenere schiavi
cristiani <span class="fnote">[Lib. 16, tit. 9, l. 3. Cod. Theodos.]</span>, purchè loro lasciassero
la libertà della religione, nè li seducessero.
Editto disdicevole ad un imperador
cristiano, e concessione riprovata molto
prima da Costantino il Grande. E perciocchè
essi Giudei gli rappresentarono che
parecchi della loro setta abbracciavano
la fede cristiana, non con animo vero,
ma solamente per ischivar le pene de' lor
delitti e i tributi imposti ai Giudei, Onorio
permise a costoro di ripigliare la lor
setta, credendo egli che non tornasse il
<span class="pagenum"><a id="Page_431"></a>[431]</span>
conto neppure alla religion cristiana l'aver
in seno questi finti cristiani. Sono
ben diverse in questo proposito le leggi
de' nostri tempi. All'incontro Teodosio
Augusto con altri editti represse l'insolenza
d'essi Giudei. E sappiamo dalla
Cronica Alessandrina che nel presente
anno terminò i suoi giorni <i>Termanzia</i> figliuola
di Stilicone, e moglie d'Onorio
imperadore, ma ripudiata da lui. Succedettero
ancora in quest'anno dei fieri
tumulti nella città d'Alessandria, per i
quali di colà furono scacciati i Giudei.
Socrate storico <span class="fnote">[Socrates, lib. 7, c. 15 Hist. Eccl.]</span> incolpa forte di tali
scandali <i>Cirillo</i> vescovo di quella città, e
i monaci di Nitria; ma sopra ciò è da
vedere il cardinale Baronio.
</p>
<hr />
</div>

<div class="chapter">
<h2 class="hidden"><a id="CDXVI"></a>CDXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Innocenzo</span> papa 16.</td>
  </tr>
  <tr>
    <td><span class="smcap">Onorio</span> imperad. 24 e 22.</td>
  </tr>
  <tr>
    <td><span class="smcap">Teodosio II</span> imperad. 15 e 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la settima volta,
e <span class="smcap">Giunio Quarto Palladio</span>.
</p>

<p>
<i>Probiano</i> prefetto di Roma nel presente
anno si mira nelle leggi del Codice
Teodosiano. Aveano i Goti nella Spagna
eletto <i>Vallia</i> per loro re, con intenzione
ch'egli facesse la guerra contro ai Romani.
Ed egli in fatti s'accinse all'impresa,
e meditando di far delle conquiste
ne' paesi dell'Africa <span class="fnote">[Orosius, lib. 7, cap. 43.]</span>, fece imbarcare
un numeroso corpo de' suoi Goti, bene
armati, per farli passare colà. Ma Iddio
permise che costoro assaliti da fiera burrasca
con tutte le navi perissero dodici
miglia lungi dallo stretto di Gibilterra.
Questo sinistro avvenimento, e il ricordarsi
Vallia come miseramente fosse terminata
un'altra simile spedizione, allorchè
Alarico volea passare in Sicilia, gli mise
il cervello a partito, e determinò di cercar
piuttosto la pace dall'imperadore Onorio,
con promettergli la restituzione di Galla
Placidia, ed obbligar la nazione de' Goti
<span class="pagenum"><a id="Page_432"></a>[432]</span>
a far guerra in favore dell'imperio romano
agli altri Barbari che aveano fissato
il piede in Ispagna, cioè ai Vandali,
Alani e Svevi. Cosa curiosa, e, per quanto
osservò Paolo Orosio, quasi incredibile
avvenne, cioè che anche gli altri re
barbari, che non erano d'accordo coi
Goti, esibirono lo stesso ad Onorio, con
fargli sapere: <i>Strignete pure, o Augusto,
la pace con tutti, e da tutti ricevete gli
ostaggi; che noi, senza che vi moviate,
combatteremo insieme. Nostre saranno le
morti, per voi sarà la vittoria; e un immortal
guadagno verrà alla romana repubblica,
se noi pugnando l'un contra l'altro
tutti periremo.</i> Onorio accettò l'esibizione
di Vallia, e, secondochè scrive Filostorgio <span class="fnote">[Philost., lib. 12, cap. 4.]</span>,
concedette ai Goti una parte
della Gallia, cioè la seconda Aquitania,
o sia la Guascogna, con terreni da coltivare.
Ma questa concessione più fondatamente
si dee riferire all'anno 418. Giordano
storico <span class="fnote">[Jordan., cap. 32, de Reb. Getic.]</span> non so qual fede meriti
qui, perchè confonde molti punti di storia;
tuttavia ascoltiamolo, allorchè narra
che <i>Costante</i> conte, generale dell'imperadore,
con un fiorito esercito si mosse
contra di esso re Vallia, con disegno di
ricuperar Placidia o colle buone o colle
brusche; ma che essendogli venuto incontro
il re Goto con un'armata non
inferiore, seguirono varie ambascerie,
per le quali finalmente si conchiuse la
pace. Onorio mandò a Vallia una gran
quantità di frumento già promesso, e
non mai dato ad Ataulfo, cioè, per attestato
di Olimpiodoro <span class="fnote">[Olimpiodorus, apud Photium, pag. 190.]</span>, seicentomila
misure. Ed allora il Goto rimise <i>Galla
Placidia</i> con tutta onorevolezza in mano
di Eupiuzio Magistriano, uffiziale cesareo,
spedito a lui per la pace, il quale la ricondusse
o la rimandò al fratello Augusto.
Poscia esso ne attese a mantener la
parola data ad Onorio, con far la guerra
valorosamente agli altri Barbari usurpatori
della Spagna. Bisogna che fra i patti
<span class="pagenum"><a id="Page_433"></a>[433]</span>
della pace tra l'imperadore e i Goti, uno
ancora se ne contasse, cioè che i Goti
abbandonassero <i>Attalo</i> imperador da commedia
di que' tempi, oppure che il consegnassero
nelle mani d'esso Onorio. Da
Paolo Orosio <span class="fnote">[Orosius, lib. 7, cap. 42.]</span> sappiamo che costui
passò coi Goti in Ispagna, e di là si partì,
probabilmente perchè scorgendo i maneggi
di pace coll'imperadore, sospettò di
restar vittima dell'accordo. Si pose dunque
in nave, ma nel mare fu preso, e
condotto a Costanzo generale cesareo,
al quale era stato conferito il titolo di
patrizio; e questi ordinò che fosse condotto
a Ravenna. Gli fece Onorio solamente
tagliar la mano destra, oppure,
come vuol Filostorgio <span class="fnote">[Philost., lib. 12, cap. 5.]</span>, non altro che
il pollice e l'indice della destra, acciocchè
non potesse più scrivere. Anzi questo
autore attesta essere stato costui consegnato
dai Goti stessi all'imperadore;
ed è verisimile, con patto segreto di salvargli
la vita. Secondo lui, solamente nell'anno
seguente gli furono tagliate le
dita. Prospero <span class="fnote">[Prosper, in Chron.]</span> riferisce all'anno precedente
la presa d'Attalo; ma nella Cronica
Alessandrina abbiamo che nel dì 28
di giugno e nel dì 6 di luglio del presente
anno furono fatte feste e giuochi pubblici
in Costantinopoli per la presa d'Attalo.
Potrebbe essere che l'arrivo di
costui a Ravenna accadesse nel fine di
questo o nel principio del susseguente
anno. Erano poi succeduti, duranti le
guerre e i passaggi de' Barbari, nel romano
imperio dei disordini incredibili
contra le leggi; ed è probabile che i giudici
ed uffiziali imperiali ne profittassero
con formare de' fieri processi contro
chiunque vi avea contravvenuto. Ma l'imperadore
Onorio con una legge <span class="fnote">[L. 14, tit. 14, lib. 15. Cod. Theodos.]</span>, indirizzata
a Costanzo conte e patrizio, abolì
tutti i reati di chiunque avesse in quei
tempi sì sconcertati rapito ed occupato
l'altrui, riserbando solamente ai padroni
<span class="pagenum"><a id="Page_434"></a>[434]</span>
di ricuperare il suo, se tale poteano provarlo.
Bolliva intanto l'eresia di Pelagio
e Celestio, specialmente in Africa, dove
s'erano raunati i vescovi ne' concilii di
Cartagine e di Milevi, oggidì Mela, in
occasion di costoro che si studiavano
di seminar dappertutto il loro veleno.
Innocenzo papa, scrivendo in quest'anno
ai padri d'essi concilii, condannò le
opinioni di costoro, e ne scomunicò gli
autori: il che gli accrebbe gloria in tutta
la Chiesa di Dio.
</p>
<hr />
</div>

<div class="chapter">
<h2 class="hidden"><a id="CDXVII"></a>CDXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Zosimo</span> papa 1.</td>
  </tr>
  <tr>
    <td><span class="smcap">Onorio</span> imperad. 25 e 23.</td>
  </tr>
  <tr>
    <td><span class="smcap">Teodosio</span> II imperad. 16 e 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per l'undecima volta, e <span class="smcap">Flavio Costanzo</span> per la seconda.
</p>

<p>
Aveva l'imperadore Onorio già conferito
a <i>Costanzo</i> conte suo generale lo
splendido titolo di <i>Patrizio</i>, e volendo
maggiormente premiare in quest'anno
il suo fedele servigio, oltre all'averlo
creato console per la seconda volta, e
presolo per collega nel consolato suo
undecimo, gli avea destinata per moglie
<i>Galla Placidia</i> sua sorella. A tali nozze
non inchinava punto Placidia, per quanto
scrive Olimpiodoro <span class="fnote">[Olympiod., apud Photium, pag. 191.]</span>, autore di questi
tempi, e non si sa se per superbia, o
per qual altro motivo. Onorio, o dubitando
o sapendo che dai consigli dei familiari
e servitori di questa principessa
procedeva la di lei avversione e renitenza
a questo matrimonio, se la prese contra
loro. Ma finalmente la volle vincer
egli, e nel dì primo di gennaio, in cui
amendue faceano la solennità dell'ingresso
nel consolato, presala per mano, la
forzò a darla a Costanzo; ed ella, benchè
di mala voglia, il prese per marito. Si
celebrarono tali nozze con gran pompa
e splendidezza. Partorì poi Placidia a
Costanzo, probabilmente prima che terminasse
l'anno, una figliuola ch'ebbe il
<span class="pagenum"><a id="Page_435"></a>[435]</span>
nome di <i>Giusta Grata Onoria</i>. D'essa è
fatta menzione in un'iscrizione rapportata
già dal Grutero <span class="fnote">[Gruter., Inscription., pag. 1048, n. 1.]</span>, e poscia da me
più corretta nel mio Tesoro nuovo. Volle
eziandio in quest'anno l'Augusto Onorio
consolare colla sua presenza i Romani.
La Cronica di Prospero <span class="fnote">[Prosper, in Chron. apud Labbeum.]</span> rende
testimonianza ch'egli trionfalmente entrò
in quella città, e che davanti al suo
cocchio fece marciare a piedi <i>Attalo</i>, già
immaginario imperadore. Filostorgio aggiugne
che esso Augusto giunto colà, al
mirare la città tornata così popolata,
se ne rallegrò assaissimo, e colla mano
e colla voce fece animo e plauso a chi
riedificava le case e i palagi rovinati dai
Barbari. Poscia essendo salito sul tribunale,
volle che Attalo salisse anch'egli
fino al secondo gradino, acciocchè tutto
il popolo s'accertasse co' suoi occhi della
di lui depressione. Dopo di che fattegli
tagliar le due dita, con cui si scrive, il
mandò in esilio nell'isola di Lipara, vicina
alla Sicilia, con ordine di somministrargli
tutto il bisognevole pel suo sostentamento.
Se ciò fosse un atto di sua
clemenza, o pure un concerto fatto coi
Goti, allorchè gliel diedero in mano, è
tuttavia oscuro. Poco si dovette fermare
in Roma Onorio; perciocchè nel gennaio,
maggio e dicembre, stando in Ravenna,
dove certo egli si restituì dopo la visita
fatta ai Romani, abbiamo leggi da lui
pubblicate e inserite nel Codice Teodosiano <span class="fnote">[Gothofred., Chronol. Cod. Theod.]</span>.
Fra esse una provvede all'annona
di Roma. Un'altra vieta sotto pena
di morte il comperare per ischiavo un
uomo libero, e il turbare nel possesso
della libertà i manomessi. In un'altra
vuole che le terre incolte sieno esenti
dagli aggravii. A dì 12 del mese di marzo,
siccome pruova il Pagi, mancò di vita
<i>Innocenzo I</i> papa, pontefice di gloriosa
memoria per le sue virtù e pel suo zelo
nella custodia della religione cattolica e
della disciplina ecclesiastica. Ebbe per
<span class="pagenum"><a id="Page_436"></a>[436]</span>
successore <i>Zosimo</i>, pontefice non assai
avveduto, come il suo predecessore, perchè
si lasciò sulle prime sorprendere dalle
finte suppliche di Pelagio e Celestio eretici,
ch'egli buonamente credette innocenti.
Ma nel seguente anno, conosciute
meglio queste volpi, proferì la sentenza
condannatoria de' loro errori. Seguitava
intanto nelle Spagne <i>Vallia</i> re de' Goti,
dappoichè ebbe conclusa la pace con Onorio,
a guerreggiare contra degli altri
Barbari, occupatori di quelle provincie.
Idacio <span class="fnote">[Idacius, in Chron. apud Sirmondum.]</span> scrive, e dopo lui santo Isidoro <span class="fnote">[Isid., in Hist. Goth. apud Labbeum.]</span>,
ch'egli fece di coloro grande strage.
Tutti i Vandali, chiamati Silingi, che si
aveano fabbricato un buon nido nella
provincia della Betica, dove è Siviglia,
dal filo delle sciable gotiche rimasero estinti.
Gli Alani, dianzi sì potenti, furono
anch'eglino disfatti dai Goti, ed ucciso il
re loro <i>Atace</i> Quei che restarono in vita,
si sottoposero a <i>Gunderico</i> re de' Vandali,
che regnava nella Galizia, con rimanere
abolito il nome del regno loro. È testimonio
ancora di queste vittorie Paolo
Orosio <span class="fnote">[Orosius, lib. 7, cap. 43.]</span>, il quale nell'anno presente
diede fine alla sua storia, scritta da lui
in Ispagna, e dedicata a sant'Agostino.
Ma forse buona parte di queste prodezze
fatte dai Goti si dee riferire al susseguente
anno.
</p>
<hr />
</div>

<div class="chapter">
<h2 class="hidden"><a id="CDXVIII"></a>CDXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Bonifacio I</span> papa 1.</td>
  </tr>
  <tr>
    <td><span class="smcap">Onorio</span> imperad. 26 e 24.</td>
  </tr>
  <tr>
    <td><span class="smcap">Teodosio II</span> imperad. 17 e 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la dodicesima volta,
e <span class="smcap">Teodosio Augusto</span> per l'ottava.
</p>

<p>
Ricuperate ch'ebbe <i>Vallia</i> molte
Provincie della Spagna dalle mani dei
Barbari, sembra assai verisimile che le
cedesse agli uffiziali dell'imperadore Onorio;
perciocchè, secondochè scrive
<span class="pagenum"><a id="Page_437"></a>[437]</span>
Idacio <span class="fnote">[Idacius, in Chronic. Prosper, in Chronic.]</span>, fu esso Vallia richiamato da Costanzo
patrizio nelle Gallie, e d'ordine
dell'imperadore quivi assegnata a lui e
alla sua nazione, per abitarvi, la seconda
Aquitania, dove è Bordeaux, con alcuni
paesi circonvicini, cioè da Tolosa fino
all'Oceano. Allora la Linguadoca cominciò
ad essere appellata Gotia. Giordano
storico <span class="fnote">[Jordan., cap. 33 de Rebus Getic.]</span> chiaramente scrive che Vallia
consegnò ai ministri dell'imperadore le
provincie conquistate, e venne ad abitare
a Tolosa. Ma poco egli godè di questi
suoi vantaggi, perchè venne rapito dalla
morte nel presente anno, con essere a
lui succeduto nel regno gotico <i>Teodorico</i>,
o sia <i>Teoderico</i>. Nella Cronica di Prospero
questi avvenimenti son riferiti al susseguente
anno. Nel presente Zosimo papa
fulminò, siccome accennai, la sentenza
contro gli errori di Pelagio e di Celestio,
e dipoi fece istanza ad Onorio Augusto,
dimorante in Ravenna, acciocchè
per ordine suo costoro coi lor seguaci
fossero cacciati da Roma e dall'altre città,
e riconosciuti per eretici. Dobbiamo
alla diligenza del cardinal Baronio l'editto
allora pubblicato dall'imperadore,
e indirizzato a <i>Palladio</i> prefetto del pretorio
d'Italia. In vigore di questo anche
gli altri prefetti del pretorio, cioè <i>Agricola</i>
della Gallia e <i>Monasio</i> dell'Oriente, ordinarono
le medesime pene contra quegli
eresiarchi. Nel qual tempo anche i vescovi
africani in un concilio plenario, inerendo
alla sentenza della sede apostolica,
concordemente condannarono i suddetti
eretici. Terminò il corso di sua vita in
quest'anno a dì 26 di dicembre il medesimo
<i>Zosimo</i> papa, e dopo due giorni
di sede vacante fu eletto nella chiesa di
Marcello dalla miglior parte del clero,
alla presenza di nove vescovi, per suo
successore <i>Bonifazio</i>, vecchio prete romano,
figliuolo di Giocondo, ma non
senza tumulto e scisma. Imperciocchè
un'altra parte del clero e del popolo,
stando <i>Eulalio</i> arcidiacono nella chiesa
<span class="pagenum"><a id="Page_438"></a>[438]</span>
lateranense, quivi l'elessero papa: dal
che seguirono molti sconcerti nell'anno
appresso. Al presente appartiene ciò che
narra Prospero Tirone <span class="fnote">[Prosper, in Chronic. apud Labb.]</span>, o sia qualche
altro Prospero, cioè che <i>Faramondo</i> cominciò
a regnare sopra i Franchi. Questo
è, per quanto dicono, il primo re di
quella nazione a noi noto, ma esso sta
appoggiato all'autorità di uno scrittore
non abbastanza autentico. Nè Gregorio
Turonese, nè Fredegario conobbero alcun
re de' Franchi di questo nome. Ammiano <span class="fnote">[Ammian., lib. 16.]</span>
sotto l'anno 556 fa menzione
dei re de' Franchi, ma senza dire qual
nome avessero. Contuttociò è stato creduto
dagli eruditi francesi sufficiente questa
notizia, per cominciare da questo
Faramondo il catalogo di essi re franchi;
e tanto più perchè fa menzione di lui
anche l'autore <i>de Gestis Francorum</i>, il
quale si crede che vivesse circa l'anno
di Cristo 700. Ma quell'autore racconta
sul principio tante favole della venuta
de' Franchi da Troja, e dà per avolo a
Faramondo Priamo, e per padre Marcomiro,
che non fa punto di credito all'asserzione
sua intorno a Faramondo. Potrebbe
anch'essere che nella Cronichetta
di quel Prospero fosse stata incastrata ed
aggiunta ne' secoli susseguenti la notizia
d'esso Faramondo, da chi prese per
buona moneta le favole inventate dell'origine
de' Franchi. In fatti manca essa
in qualche testo. Quello che è certo, questa
bellicosa nazione, conosciuta anche
ne' precedenti due secoli, signoreggiava
allora quel paese che è di là dal Reno
nella Germania, cominciando da Magonza
fino all'Oceano, collimando, per quanto
si crede, colla Sassonia e Svevia.
Ermoldo Nigello <span class="fnote">[Ermold. Nigellus, lib. 4, in Rer. Italicar.,
p. 2, tom. 2.]</span>, il cui poema composto
a' tempi di Lodovico Pio Augusto,
fu da me pubblicato, scrive, essere stata
a' suoi dì opinione che i Franchi tirassero
la loro origine dalla Dania, o sia
<span class="pagenum"><a id="Page_439"></a>[439]</span>
dal mar Baltico. Sopra di che è da leggere
un'erudita dissertazione del celebre
Leibnizio.
</p>
<hr />
</div>

<div class="chapter">
<h2 class="hidden"><a id="CDXIX"></a>CDXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Bonifacio I</span> papa 2.</td>
  </tr>
  <tr>
    <td><span class="smcap">Onorio</span> imperadore 27 e 25.</td>
  </tr>
  <tr>
    <td><span class="smcap">Teodosio II</span> imp. 18 e 12.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Monasio</span> e <span class="smcap">Plenta</span>.
</p>

<p>
Era insorto scisma, siccome di sopra
accennai, nella Chiesa romana per
l'elezione dei due competitori <i>Bonifacio</i>
ed <i>Eulalio</i>. Quasi tutto il clero e popolo
aderiva a Bonifacio; ma Eulalio avea
dalla sua Simmaco prefetto di Roma, il
quale avendo scritto in suo favore a Ravenna,
fu cagione che l'imperadore gli
ordinasse con un rescritto cacciar Bonifacio
dalla città, e di confermare Eulalio.
Mandò anche Onorio a Roma Afrodisio
vicario, tribuno, per tener il popolo
a freno. Simmaco allora spedì alla
chiesa di san Paolo fuori di Roma, dove
s'era ritirato Bonifacio, a chiamarlo, per
comunicargli l'ordine imperiale. Il messo
fu maltrattato dal popolo che stava per
Bonifacio. Onde Simmaco sdegnato per
questo affronto, pubblicò tosto il comandamento
dell'imperadore in favore d Eulalio,
e mise le guardie alle porte della
città, affinchè Bonifacio non entrasse,
con dare susseguentemente avviso all'imperadore
dell'operato, e con dipingere
Bonifacio come uomo turbolento e sedizioso.
Perciò Eulalio liberamente passò
alla basilica Vaticana, e quivi alla papale
celebrò la messa. Ma informato meglio
l'imperadore dagli elettori di Bonifacio,
chiamò amendue le parti a Ravenna, e
per procedere saviamente, adunò un concilio
di vescovi che ne giudicassero. Tuttavia
perchè il negozio andò più a lungo
di quel che si credeva, e sopravvenne la
Pasqua, l'imperadore, per consiglio dei
vescovi raunati nel concilio, mandò <i>Achilleo</i>,
vescovo di Spoleti, a Roma per le funzioni
di que' santi giorni, con ordinare a
<span class="pagenum"><a id="Page_440"></a>[440]</span>
Bonifacio e ad Eulalio, che niun d'essi
si accostasse a Roma, finattantochè non
fosse decisa la lor controversia. Chiamò
ancora molti altri vescovi più lontani,
acciocchè fosse in ordine un concilio più
numeroso del primo, da tenersi a Spoleti.
Anche Placidia scrisse per questo ad
<i>Aurelio</i> vescovo di Cartagine. Ma Eulalio,
per la sua superbia, sprezzati gli ordini imperiali,
prima del vescovo di Spoleti volò
a Roma di bel mezzogiorno, accolto dai
suoi parziali con festa, ma non senza un
gran tumulto, perchè se gli oppose la
parte che teneva per Bonifacio, e in tal
mischia molti furono maltrattati e feriti.
Allora <i>Simmaco</i>, che dal cardinal Baronio
vien tassato per sospetto e parziale
in tal controversia, ma che nel progresso
non si diede a conoscere per tale, immediatamente
notificò tutto il succeduto all'imperadore
Onorio ed a Costanzo di
lui cognato, i quali adirati per tale insolenza,
rescrissero tosto a Simmaco, che
cacciasse Eulalio, e il confinasse nel territorio
di Capoa, con riconoscere Bonifacio
per legittimo papa. Eseguì Simmaco
puntualmente l'ordine, e replicò alla
corte con biasimare la temerità di Eulalio.
E da lui stesso sappiamo che Bonifacio
fu ricevuto con sommo giubilo e concordia
di tutto il popolo. Tutto questo
affare apparisce dalle lettere di Simmaco <span class="fnote">[Symmachus, in Auctuar. Epist.]</span>,
e dai rescritti imperiali, rapportati
dal cardinal Baronio. Poscia Eulalio
per misericordia fu creato vescovo di
Nepi, per quanto scrive Anastasio, ossia
l'antichissimo autore del Pontificale romano.
E mancò poi di vita un anno dopo
la morte di papa Bonifacio.
</p>

<p>
In quest'anno a dì 2 di luglio <i>Galla
Placidia</i>, moglie di <i>Costanzo</i> conte e
patrizio, gli partorì in Ravenna un figliuolo,
a cui fu posto il nome di <i>Flavio
Placido Valentiniano</i>, che poscia divenne
imperadore <span class="fnote">[Olympiod., apud Photium, pag. 192.]</span>. Credono alcuni che <i>Placidio</i>,
e non <i>Placido</i>, fosse chiamato dal
nome della madre. Se non è fallato il
<span class="pagenum"><a id="Page_441"></a>[441]</span>
testo di Apollinare Sidonio nel panegirico
di Avito, ivi egli è chiamato <i>Placido</i>. Onorio
suo zio, per le gagliarde istanze
della sorella, gli diede da lì a non molto
il titolo di <i>nobilissimo</i>, ch'era il primo
grado d'onore per chi era destinato all'imperio.
Avvenne in questo medesimo
anno che i Barbari occupatori di alcune
provincie della Spagna, dacchè non erano
più infestati dai Goti, vennero alle
mani fra loro <span class="fnote">[Idacius, in Chron. apud Sirmond.]</span>. Gli Svevi, che aveano
per loro re <i>Emerico</i>, soccombendo, furono
assediati dai Vandali, dei quali era allora
re <i>Gunderico</i>, ne' monti Nervasi, che
son creduti quei della Biscaglia. Racconta
eziandio Prospero Tirone <span class="fnote">[Prosper, in Chron. apud Labb.]</span>, che nell'anno
presente <i>Massimo</i> per forza ottenne
il dominio delle Spagne, cioè quel medesimo
che da Geronzio negli anni addietro
fu creato imperadore, e fuggì poi ramingo
e screditato appresso i Barbari dimoranti
in Ispagna. Ma l'autor d'essa
Cronica di troppo apre la bocca, certo
essendo che parte della Spagna riconosceva
allora per suo signore Onorio Augusto,
ed un'altra parte era in potere
de' Vandali e Svevi. Può esser che costui
in qualche angolo di que' paesi facesse
questa nuova scena. Tuttochè poi più
fulmini si fossero scagliati contra l'eresia
di Pelagio, questa più che mai ostinata
resisteva e si dilatava. E specialmente
verso questi tempi insorse in difesa d'essa
<i>Giuliano</i> vescovo di Eclano, città vicina
allora a Benevento, la cui sedia fu poi
trasferita a Frigento. L'infaticabil santo
Agostino contra di costui e contra di
tutta la setta seguitò a comporre varii
libri; e i vescovi africani raunati nel
concilio di Cartagine soddisfecero alle
parti del loro zelo in condannarla ed
estirparla. A questo medesimo fine Onorio
imperadore, probabilmente mosso
dal romano pontefice, unì la sua autorità,
con inviare a dì 9 giugno di questo
anno ad <i>Aurelio</i> vescovo di Cartagine la
costituzione da lui pubblicata nel precedente
<span class="pagenum"><a id="Page_442"></a>[442]</span>
anno contra di Pelagio e Celestio.
Abbiamo ancora un editto <span class="fnote">[Sirmond., Append. al Cod. Theodos.]</span>, con cui il
medesimo imperadore slargò fino a quaranta
passi fuori della chiesa l'asilo, ossia
l'immunità, per chi si ricoverava nei
luoghi sacri. E perciocchè talvolta accadeva
che delle persone innocenti o perseguitate
da' prepotenti, erano imprigionate,
con torsi loro i mezzi di potersi difendere,
il piissimo imperadore ordinò
nel medesimo editto che i vescovi
avrebbono un'intera libertà di visitar le
prigioni, per informarsi non meno del
trattamento che si faceva a' poveri carcerati,
che de' loro affari, per sollecitar
poscia i giudici in loro favore. Sarebbe
da desiderare che questa legge, rapportata
dal Sirmondo, e simile ad un'altra
del medesimo Augusto dell'anno 409,
non fosse abolita, o che la pietà de' principi
in altra maniera provvedesse al
bisogno dei carcerati, con ricordarsi delle
regole importantissime della carità
cristiana.
</p>
<hr />
</div>

<div class="chapter">
<h2 class="hidden"><a id="CDXX"></a>CDXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXX</span>. Indizione <span class="scp">III</span>.</td>
  </tr>
  <tr>
    <td><span class="smcap">Bonifacio I</span> papa 3.</td>
  </tr>
  <tr>
    <td><span class="smcap">Onorio</span> imperadore 28 e 26.</td>
  </tr>
  <tr>
    <td><span class="smcap">Teodosio II</span> imp. 19 e 13.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la nona volta, e <span class="smcap">Flavio Costanzo</span> per la terza.
</p>

<p>
Erano, come dissi, assediati gli Svevi
nei monti Nervasi della Spagna dai Vandali.
Probabilmente costoro mandarono
per aver soccorso da <i>Asterio</i> conte delle
Spagne; perciocchè Idacio racconta <span class="fnote">[Idacius, in Chronico apud Sirmond.]</span>
che i Vandali, all'udire che si avvicinava
con grandi forze questo uffiziale dell'imperadore,
levarono tosto l'assedio, ed
abbandonata la Galizia, s'inviarono verso
la provincie della Betica, con avere
nel passaggio per Braga commessi alcuni
omicidii. Dovea forse la Betica essere allora
scarsa di presidii, e però se ne impadronirono.
In Costantinopoli, secondo
<span class="pagenum"><a id="Page_443"></a>[443]</span>
che riferisce la Cronica Alessandrina <span class="fnote">[Chron. Alexandrinum.]</span>,
Teodosio Augusto era già pervenuto ad
età competente per ammogliarsi. Pulcheria
Augusta sua sorella, donna di gran senno,
cercò dappertutto moglie che fosse degna
di sì gran principe; e udito ch'egli non
curava nè ricchezze nè nobiltà, premendogli
solamente le virtù e la bellezza,
gliene scelse finalmente una di suo genio;
e questa fu <i>Atenaide</i>, figliuola di Eraclito
filosofo, giovane di rara beltà, e addottrinata
in molte scienze. A lei il padre in
morendo avea lasciato solamente cento
nummi in sua parte, con dire che a lei
bastava per dote il sapere accompagnato
dalla bellezza; e tutto il resto della sua
eredità pervenne a due maschi, parimente
suoi figliuoli. Mancato di vita il padre,
Atenaide pretendendosi indebitamente,
perchè senza sua colpa, diseredata ed aggravata,
dimandò ai fratelli la sua legittima;
e la risposta fu che eglino la cacciarono
di casa. Ricoverossi ella per questo
presso d'una sua zia materna, la quale
seco la menò a Costantinopoli, per
chiedere giustizia all'imperadore, e presentolla
prima d'ogni altra cosa all'Augusta
Pulcheria, implorando la di lei protezione.
Pulcheria, adocchiato il graziosissimo
aspetto di questa giovane, ed inteso
ch'era vergine, e vergine dotata
di gran prudenza e di molta letteratura,
la fece restare in corte. Raccontò poi
questa avventura a Teodosio suo fratello,
senza tacere le singolari prerogative di
corpo e d'animo che si univano in questa
donzella. Di più non vi volle perchè
Teodosio s'invogliasse di vederla. Fattala
dunque di concerto venire nella camera
di Pulcheria, il giovane imperadore in
compagnia di Paolino suo compagno ed
amico, che fu poi maestro degli uffizii, ossia
maggiordomo maggiore, stando dietro
ad una portiera la guatò ben bene,
e in guisa tale, che straordinariamente gli
piacque, e massimamente perchè Paolino
proruppe in atti di ammirazione. <i>Questa
è quella ch'io cerco</i>, disse allora Teodosio
<span class="pagenum"><a id="Page_444"></a>[444]</span>
in suo cuore; ed indottala ad abbracciar
le religion cristiana, perchè era nata
ed allevata nel paganesimo, la prese
poi nell'anno seguente a dì 7 di giugno
per moglie, avendole fatto mettere nel battesimo
il nome d'<i>Eudocia</i>. Onorio Augusto
in quest'anno a dì 8 di maggio in
Ravenna fece una costituzione, indirizzata
a <i>Palladio</i> prefetto del pretorio <span class="fnote">[L. 3, lib. 9, tit. 25. Cod. Theod.]</span>,
per rinnovar le leggi già fatte contra chi
rapisse vergini consacrate a Dio, o in
altra guisa insidiasse o pregiudicasse alla
lor castità. Nella stessa legge presso
il Sirmondo <span class="fnote">[Sirmondus, Append. ad Cod. Theod.]</span> vien proibito agli ecclesiastici
di tenere in casa persona di
differente sesso, a riserva della madre,
delle sorelle e figliuole, e della moglie,
tenuta prima del sacerdozio. Giunto san
<i>Girolamo</i>, celebre dottor della Chiesa,
all'età di novanta anni, diede fine nel
presente alla sua vita ed alle sue penitenze
e gran fatiche in pro della Chiesa
cattolica.
</p>
<hr />
</div>

<div class="chapter">
<h2 class="hidden"><a id="CDXXI"></a>CDXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">CDXXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Bonifacio I</span> papa 4.</td>
  </tr>
  <tr>
    <td><span class="smcap">Onorio</span> imperad. 29 e 27.</td>
  </tr>
  <tr>
    <td><span class="smcap">Teodosio II</span> imp. 20 e 14.</td>
  </tr>
  <tr>
    <td><span class="smcap">Costanzo</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Eustazio</span> e <span class="smcap">Agricola</span>.
</p>

<p>
Non si quietò mai Galla Placidia,
finchè non gli riuscì d'indurre il fratello
Onorio Augusto a prendere per suo collega
nell'imperio <i>Costanzo</i> di lei marito.
Però tali e tante furono le batterie ed
istanze sue, che in quest'anno Onorio il
dichiarò <i>Augusto</i> a dì 8 di febbraio, per
quanto s'ha da Teofane <span class="fnote">[Theoph., in Chron.]</span>. L'autore
della Storia Miscella scrive <span class="fnote">[Histor. Miscell., lib. 14, tom. 1 Rer.
Italic.]</span> che Onorio
conoscendo essere appoggiata la propria
difesa tanto in guerra che in pace al
<span class="pagenum"><a id="Page_445"></a>[445]</span>
valore e all'ingegno di Costanzo suo cognato,
incitato anche dall'approvazione
di tutti, il prese per suo collega. Olimpiodoro <span class="fnote">[Olympiodorus, apud Photium, pag. 195.]</span>,
all'incontro, scrittore di quei
tempi, asserisce che Onorio contra sua
voglia il creò <i>Augusto</i>. Ma avendo i Greci
sentita male questa elezione, può sospettarsi
che il greco scrittore parlasse del
medesimo tenore. Con tal congiuntura
anche Galla Placidia di lui moglie ebbe il
titolo e gli onori d'<i>Augusta</i>. Certo è che
l'imperadore d'Oriente Teodosio, il quale
probabilmente venendo a mancare
Onorio senza figliuoli, sperava un dì riunire
al suo l'imperio d'Occidente, disapprovò
questa promozione; e però non
volle ammettere il messo che gliene portò
la nuova. Parimente attesta Filostorgio <span class="fnote">[Philostorg., lib. 12. Hist. Eccl.]</span>
che essendo state mandate, secondo
il rito d'allora le immagini di Costanzo
Augusto a Costantinopoli, Teodosio
non le volle ricevere, e che per questo
affronto Costanzo si preparava per muovergli
guerra, quando Iddio il chiamò a
sè dopo sei mesi e venticinque giorni di
imperio, cioè a dì 2 di settembre dell'anno
presente. Olimpiodoro <span class="fnote">[Olympiodorus, apud Photium, pag. 195.]</span> pretende che per
l'afflizione di vedersi rifiutato in Oriente,
e pentito d'essere stato alzato a grado sì
sublime, perchè non poteva aver come
prima i suoi divertimenti, egli cadesse
malato. Ma Costanzo, uomo d'animo
grande, non era sì meschino di senno
e di cuore, da ammalarsi per questo.
Una doglia di costa il portò all'altro
mondo. Fama fu che in sogno udì dirsi:
<i>I sei son terminati, e il settimo incomincia</i>:
parole poscia interpretate dei
mesi del suo imperio. Aggiugne il suddetto
storico, che dopo la morte di Costanzo,
molti vennero da tutte le parti
a Ravenna a chiedere giustizia, pretendendosi
spogliati indebitamente da lui
de' loro beni, senza poterla nondimeno
ottenere a cagione della troppa bontà,
anzi della soverchia familiarità che
<span class="pagenum"><a id="Page_446"></a>[446]</span>
passava tra Onorio e Placidia Augusta
sua sorella, motivi che affogarono e
renderono inutili tutte le doglianze di
costoro. Ma se non merita fede questo
istorico pagano, allorchè dopo aver fatto
sì bell'elogio di Costanzo, cel vuole dipignere
per uomo di debolissimo cuore;
molto men la merita allorchè soggiugne,
che, rimasta vedova Placidia, le mostrò
tanto affetto l'Augusto Onorio, con baciarla
anche spesso in volto, che corse sospetto
d'una scandalosa amicizia fra loro. Queste
senza dubbio son ciarle di uno scrittore
gentile, nemico de' regnanti cristiani,
o ciarle dei Greci, sempre mal affetti ai
Latini. La virtù che maggiormente risplendè
in Onorio, fu la pietà; e non ne
era priva la stessa Galla Placidia.
</p>

<p>
Il Browero <span class="fnote">[Browerus, Annal. Trever., lib. 5, num. 34]</span> rapporta un epitafio,
che per attestato di lui si conserva in
Treveri nella basilica di san Paolino, posto
a <i>Flavio Costanzo, uomo consolare,
conte, e generale dell'una e dell'altra milizia,
patrizio, e due volte console</i>. Ma
questa iscrizione, quando sia legittima,
potè ben essere fatta vivente Costanzo,
ma non già servire a lui di memoria sepolcrale.
Costanzo tre volte era stato console,
e, quel che è più, <i>Augusto</i>. Negli epitafii
degl'imperadori non si soleano
mettere le dignità sostenute prima di arrivare
all'imperio. Nè Costanzo terminò
la vita in Treveri. Racconta Olimpiodoro <span class="fnote">[Olympiodorus, apud Photium, pag. 194.]</span>
che mentre esso Costanzo regnava
con Onorio, venne a Ravenna un
certo Libanio, mago ed incantatore solenne,
che professava di poter far cose
grandi contro ai Barbari senza adoperar
armi e soldati; e diede anche un saggio
di queste promesse. Pervenutone
l'avviso a Placidia Augusta, mossa ella
o da zelo di religione da paura di costui,
minacciò fino di separarsi dal marito Costanzo,
se non levava questo mal uomo dal
mondo: il che fu fatto. Dobbiamo al cardinal
Baronio <span class="fnote">[Baron., Annal. Eccl. ad ann. 420.]</span> l'editto indirizzato in questo
<span class="pagenum"><a id="Page_447"></a>[447]</span>
anno, e non già nel precedente, da esso
Costanzo Augusto a <i>Volusiano prefetto
di Roma</i>, con ordine di cacciar via da
essa città Celestio, il pestifero collega di
Pelagio, con tutti i suoi seguaci. Attesta
eziandio s. Prospero <span class="fnote">[Prosper, lib. 3, cap. 38, de Praedict.]</span>, che ai tempi
di Costanzo e dell'Augusta Placidia, per
cura di Orso tribuno, fu atterrato in
Cartagine il tempio della dea celeste,
sotto il qual nome disputano tuttavia
gli eruditi, qual falsa divinità fosse
onorata dai Pagani, potendosi nondimeno
credere con Apuleio che fosse Giunone.
Era quell'idolo e tempio il più famoso
dell'Africa. Aurelio vescovo di Cartagine
lo avea mutato in una chiesa; ma i
gentili spargevano dappertutto, che quivi
infallibilmente avea da risorgere la loro
superstizione; laonde, per togliere ad essi
così vana speranza, il tempio fu interamente
demolito. Salviano <span class="fnote">[Salvianus, lib. 8, de Gubern.]</span> attesta
che neppur molti de' Cristiani più riguardevoli
dell'Africa sapeano trattenersi
dall'adorare la celeste dea del loro paese.
Leggesi ancora nel Codice Teodosiano
una legge pubblicata in quest'anno da
Onorio e Costanzo Augusti, in cui è ordinato
che se un marito ripudia la moglie
per qualche grave delitto, provato
ne' pubblici tribunali, guadagni la di lei
dote, e ripigli la donazione a lei fatta, e
possa dipoi passare ad altre nozze. Lo
stesso vien conceduto alle mogli provanti
il delitto del marito, ma senza potersi
rimaritare, se non dopo cinque anni. Fu
stabilito con più ragione dalla Chiesa in
vari tempi, e specialmente nel concilio di
Trento, una diversa pratica: sopra di che
si può vedere il trattato del Juenin <i>de Sacramentis</i>.
In quest'anno <i>Claudio Rutilio
Numaziano</i>, personaggio di gran merito
e nobilità, ma pagano, ch'era stato prefetto
di Roma, tornando nella Gallia sua
patria, compose il suo Itinerario, opera
degna di grande stima. Giunto a Piombino,
narra che gli venne la nuova, come a
<i>Volusiano</i>, suo singolare amico, era stata
<span class="pagenum"><a id="Page_448"></a>[448]</span>
conferita la prefettura di Roma, la
qual cade nel presente anno, secondochè
si ricava dal soprammentovato editto
contro dei Pelagiani.
</p>
<hr />
</div>

<div class="chapter">
<h2 class="hidden"><a id="CDXXII"></a>CDXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Celestino</span> papa 1.</td>
  </tr>
  <tr>
    <td><span class="smcap">Onorio</span> imperadore 30 e 28.</td>
  </tr>
  <tr>
    <td><span class="smcap">Teodosio II</span> imperad. 21 e 15.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Onorio Augusto</span> per la tredicesima volta,
e <span class="smcap">Teodosio Augusto</span> per la decima.
</p>

<p>
Solennizzò Onorio imperadore in Ravenna
l'anno trentesimo del suo imperio.
Abbiamo da Marcellino conte <span class="fnote">[Marcellin. Comes, in Chronico ap. Sirmondum.]</span>
che l'allegria di quella festa fu accresciuta
dall'essere stati condotti a Ravenna
incatenati <i>Massimo</i> e <i>Giovino</i> presi
in Ispagna, i quali dappoichè ebbero servito
di spettacolo al popolo, dati in mano
alla giustizia riceverono colla morte
il premio della lor ribellione. <i>Massimo</i>
è quel medesimo che nell'anno 411 fu
creato imperadore da Geronzio nella
Spagna, e fuggito dipoi fra i Barbari,
tornò nell'anno 419 in iscena, coll'occupar
la signoria di qualche provincia
della Spagna, e dovette poi essere preso
dai Romani. <i>Giovino</i> è probabile che
fosse il generale di questo chimerico
imperadore. Ma queste allegrie furono
troppo contrappesate da altri malanni
che accaddero al romano imperio. Cassiodoro <span class="fnote">[Cassiodorus, in Chron.]</span>
notò che nel presente anno
fu spedito un esercito in Ispagna contra
de' Vandali, che si erano impossessati
della Betica. Generale di quest'armata
fu <i>Castino</i>; e sappiamo da Idacio <span class="fnote">[Idacius, in Chron. apud Sirm.]</span>
ch'egli menava seco un poderoso
rinforzo di Goti ausiliarii. Assalì egli i
Vandali, gli assediò, e li ridusse talmente
alle strette, che già pensavano ad arrendersi.
Ma l'imprudente generale avendo
voluto cimentarsi ad un fatto di
<span class="pagenum"><a id="Page_449"></a>[449]</span>
armi con gente disperata, fu rotto da
essi Vandali, perchè ingannato dai disleali
Goti, e si ridusse fuggitivo a Tarragona.
Prospero Tirone fuor di sito
racconta che ventimila Romani nella
battaglia coi Vandali in Ispagna restarono
morti sul campo. Un altro inescusabil
fallo commise il superbo Castino;
perciocchè, secondo l'altra Cronica di
Prospero <span class="fnote">[Prosper, in Chronic. apud Labb.]</span>, ingiuriosamente ricusò di
aver per compagno nell'impresa suddetta
<i>Bonifacio</i> conte, persona di sommo
credito e sperienza nell'arte della guerra:
il che fu cagione che Bonifacio indispettito
passasse poco appresso in Africa,
dove comandava alla milizia, e vi
suscitasse quei malanni che fra poco
vedremo. Forse la spedizione contro i
Vandali, se Castino si fosse servito dell'aiuto
di questo valoroso campione,
sarebbe succeduta diversamente. Onorio
Augusto pubblicò in quest'anno una
legge per mettere freno alle ingiustizie
de' creditori, con proibir loro di cedere
essi crediti a persone potenti, vietando
ancora ogni azione contro i padroni per
debiti fatti dai servi e fattori. Inoltre
con altra legge regolò le imposte che
pagavano i terreni nell'Africa proconsolare,
e nella Bisacena, dopo aver fatto
visitare da persone di molta probità
le terre di quei paesi capaci o incapaci
di tali aggravii. Ancorchè Prospero e
Marcellino, seguitati dal cardinale Baronio,
differiscano all'anno seguente la
morte di <i>Bonifacio</i> papa primo di questo
nome, pure il padre Pagi <span class="fnote">[Pag., Crit. Baron.]</span> pretende
ch'egli mancasse di vita nel presente
a dì 4 di settembre. E con ragione,
perchè tutti gli antichi cataloghi de' romani
pontefici gli danno anni tre, mesi
otto e giorni sette di pontificato; e
contando questi dal dì 29 di dicembre
dell'anno 418, in cui fu intronizzato,
cade la sua morte nel settembre del
presente. Nel libro pontificale d'Anastasio
in vece di <i>otto mesi</i> è scritto
<span class="pagenum"><a id="Page_450"></a>[450]</span>
<i>quattro mesi</i>, che sembrano presi dal tempo
in cui, ripudiato Eulalio, fu confermata
ossia riconosciuta legittima la di lui
elezione dal concilio dei vescovi e da
Onorio imperadore. In suo luogo a dì
10 di settembre fu eletto <i>Celestino</i>, figliuolo
di Prisco. Seguì nel presente anno
tra Teodosio II Augusto e il re di
Persia la pace, ossia una tregua di cento
anni. E ad esso imperadore Eudocia
Augusta partorì una figliuola, a cui
fu posto il nome di <i>Eudossia</i>.
</p>
<hr />
</div>

<div class="chapter">
<h2 class="hidden"><a id="CDXXIII"></a>CDXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CDXXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Celestino</span> papa 2.</td>
  </tr>
  <tr>
    <td><span class="smcap">Teodosio II</span> imperad. 22 e 16.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Asclepiodoto</span> e <span class="smcap">Flavio Avito Mariniano</span>.
</p>

<p>
Olimpiodoro, che poco fa ci rappresentò
contra ogni verisimile un tale affetto
fra Onorio imperadore e la sorella
Placidia Augusta, che si mormorava
di loro, ci vien ora dicendo <span class="fnote">[Olymp. apud Photium, p. 195.]</span> che non
istette molto a convertirsi quell'amore
in odio. Imperciocchè Placidia badava
troppo ai consigli d'Elpidia sua balia,
e di Leonteo suo mastro di casa, e vi
era in Ravenna una fazione che teneva
per lei, composta dei Goti servitori dianzi
di Ataulfo suo primo marito, e di
altri già aderenti a Costanzo marito in
seconde nozze: e però bene spesso seguivano
sedizioni e ferite in Ravenna
fra quei della sua parte e quei dell'imperador
suo fratello. Andò tanto innanzi
questa discordia, che Onorio cacciò
via Placidia co' suoi figliuoli, ed ella si
imbarcò per rifuggirsi in Costantinopoli
presso l'imperador Teodosio suo nipote.
Cassiodoro <span class="fnote">[Cassiodorus, in Chron.]</span> e l'autore della Miscella <span class="fnote">[Miscell. Tom. I Rer. Italic.]</span>
scrivono ch'essa <i>insieme con
Onorio e Valentiniano suoi figliuoli fu
mandata dal fratello in Oriente per sospetto
ch'essa invitasse i nemici contra
di lui</i>. S'ha da scrivere nel testo di
<span class="pagenum"><a id="Page_451"></a>[451]</span>
Cassiodoro e della Miscella <i>Onoria</i> (e
non già <i>Onorio</i>) figliuola nata da lei
prima di Valentiniano. Prospero Tirone <span class="fnote">[Prosper, in Chron. apud Labb.]</span>
è di parere che Placidia fosse
esiliata dal fratello, perchè gli tendeva
delle insidie. Il volgo si prende facilmente
l'autorità d'interpretare i segreti dei
principi, e spaccia le sue immaginazioni
per buona moneta. Certo è che Placidia
fu cacciata, e se ne andò co' figliuoli a
Costantinopoli, dove fu amorevolmente
accolta. Olimpiodoro attesta che il solo
Bonifacio conte le fu fedele, e dall'Africa,
ov'era o governatore o general delle
milizie, per quanto potè le andò mandando
aiuto di danari, e fece dipoi ogni
possibile sforzo perchè essa e il figliuolo
ricuperassero l'imperio. Ma poco tempo
goderono gli emuli di Placidia del loro
trionfo, perchè in questo medesimo anno
nel dì 15 agosto Onorio imperadore pagò
l'inevitabil tributo dei mortali, con
essere mancato di vita per male d'idropisia
in Ravenna. Principe che nella pietà
non fu inferiore a Teodosio il Grande
suo padre, ma principe dappoco, che in
tanti torbidi dell'imperio, e insulti a lui
fatti, mai non cinse spada, nè una volta
sola comparve in campo, benchè nel fiore
della gioventù, e nato di un padre
così guerriero. Perciò la debolezza del
suo governo diede animo ai Barbari di
calpestare e lacerare l'imperio romano,
a' suoi medesimi cortigiani di sprezzarlo,
e a' suoi uffiziali di ribellarsi contra di
lui; e tanto più perchè egli non sapeva
scegliere buoni ministri, e si lasciava aggirare
or da questo or da quello. Il cardinal
Baronio <span class="fnote">[Baron., Annal. Eccl. ad ann. 423.]</span> fa la di lui apologia,
dicendo ch'egli colla pietà e colle orazioni
vinse tanti tiranni e nemici; ed essere
meglio che un imperadore sia dotato di
religione che valoroso nell'armi. Egli è
certo da desiderare che tutti gl'imperadori
e principi cattolici sieno eccellenti nella
pietà. Tuttavia, quando arrivano sconvolgimenti
interni e ribellioni negli stati,
<span class="pagenum"><a id="Page_452"></a>[452]</span>
sono ben proprie dei pontefici e prelati
le orazioni a Dio; ma un principe dovrebbe
fare di più, essendo allora gran
disavventura per i sudditi l'avere chi
loro comanda, timido e debole di consiglio.
E se l'imperio romano patisse sotto
il governo d'Onorio, l'abbiam già veduto.
In somma alcuni si fan religiosi che
starebbono meglio principi; e alcuni
principi ci sono che starebbono meglio
monaci. Certo Roma, non mai presa se
non sotto di lui e saccheggiata dai Barbari,
lasciò una gran macchia alla fama
di questo per altro buon principe ed imperadore
piissimo. Teofane e l'autore
della Miscella dicono ch'egli morì in
Roma, e fu seppellito in un mausoleo
presso il corpo di san Pietro; ma per
quel che concerne il luogo di sua morte
non meritano fede. Idacio e Prospero
Tirone l'asseriscono defunto in Ravenna,
nè si può credere altrimenti, perchè vi
son leggi pubblicate da lui in quella città
a dì 9 d'agosto, ed essendo egli morto
sei giorni dopo, in sì poco tempo non è
verisimile ch'egli idropico si facesse portare
a Roma. Fra le suddette leggi si trova
un insigne regolamento da osservarsi
ne' processi criminali, indirizzato ai pretori,
ai tribuni del popolo e al senato di
Roma.
</p>

<p>
Non avendo questo imperadore lasciata
dopo di sè prole alcuna, rimase
l'imperio d'Occidente per ora senza principe.
Fu spedito tosto l'avviso a Costantinopoli
della morte d'Onorio <span class="fnote">[Socrat., Hist. Eccl., lib. 8, cap. 23.]</span>, e Teodosio
la tenne per qualche tempo occulta
al popolo, finchè avesse spedito un corpo
di truppa a Salona, città della Dalmazia,
acciocchè fosse pronto, caso che succedesse
novità alcuna in queste parti che
non s'accordasse colle idee del medesimo
Teodosio. Divulgata in fine la nuova
d'essa morte, se ne fece duolo, per testimonianza
di Teofane <span class="fnote">[Theoph., in Chron.]</span>, in Costantinopoli
per sette giorni, con tener chiuse le
botteghe e le porte ancora della città. Ma
<span class="pagenum"><a id="Page_453"></a>[453]</span>
mentre vanno innanzi e indietro lettere
alla corte dell'imperadore greco, un certo
<i>Giovanni</i>, primicerio dei notai, circa
il fine di quest'anno, si fece proclamare
imperadore in Ravenna. Contribuì, credo
io, a questa scena il timore ch'ebbero
i popoli italiani di cadere sotto il dominio
de' Greci Augusti troppo lontani.
Perchè poi nell'anno precedente una
legge d'Onorio si vede indirizzata a <i>Giovanni</i>
prefetto del pretorio d'Italia, perciò
il cardinale Baronio si figurò che fosse
il medesimo che prendesse nel presente
le redini dell'imperio di Occidente. Ma
Socrate e Teofane non gli danno altro
titolo che di primicerio de' cancellieri
dell'imperadore. Leggesi presso il Mezzabarba
la di lui medaglia, non saprei
dire se legittima; ed è degno di osservazione
ciò che di lui scrisse Procopio <span class="fnote">[Procop., de Bell. Vandal., lib. 1, cap. 3.]</span>,
e dipoi Suida <span class="fnote">[Suidas, in verbo <i>Johannes</i>.]</span>; cioè ch'egli era dotato
non men di clemenza che di rara prudenza,
e premurosamente batteva le vie
della virtù, con aggiugnere che questi
tenne il principato con molta moderazione,
nè diede orecchio alle spie, nè ingiustamente
fece uccidere alcuno; neppure
impose aggravii, nè tolse per forza i suoi
beni a chi che fosse. Dal suddetto Procopio
egli è nominato solamente persona
militare. Spedì Giovanni i suoi ambasciatori
a Teodosio con umili parole a pregarlo
di volergli confermare la dignità
imperiale; ma Teodosio li fece mettere
in prigione, e, secondo Filostorgio, li
cacciò in esilio, e quindi si diede a preparar
la forza per deporre questo usurpator
dell'imperio. Da una costituzione
di Valentiniano III Augusto apparisce <span class="fnote">[L. 47, lib. 16, tit. 1, Cod. Theodos.]</span>
che Giovanni, per guadagnarsi l'affetto
dei gentili, cominciò ad annullare i privilegi
conceduti dagli altri imperadori
alle chiese e agli ecclesiastici, con rimettere
le cause loro al foro de' laici. Renato
Profuturo Frigerido, storico di quei tempi,
a noi solamente noto per la diligenza di
<span class="pagenum"><a id="Page_454"></a>[454]</span>
Gregorio Turonense <span class="fnote">[Gregor. Turonensis, lib. 2. cap. 8, Hist.
Franch.]</span>, che ne rapporta
alcuni passi, racconta che gli ambasciatori
di Giovanni tiranno, sprezzati da Teodosio
Augusto, se ne ritornarono in Italia,
rilasciati dalla prigione (se pur sussiste
che fossero carcerati), e gli riferirono
in qual disposizione fosse Teodosio
verso di lui. Allora Giovanni spedì nella
Pannonia con una gran somma d'oro
<i>Aezio</i> suo maggiordomo a ricercare l'aiuto
degli Unni, siccome persona conoscente
ed amica de' medesimi, perchè
tempo fa era stato ostaggio presso di loro,
con ordinargli che subito che l'armi
di Teodosio fossero entrate in Italia, quei
Barbari venissero contra d'esso alla
schiena, ed egli gli assalirebbe di fronte.
Celebre noi vedremo divenir nella storia
questo Aezio, e sappiamo da esso Frigerido
ch'egli ebbe per padre Gaudenzio
di nazione scita, ossia tartaro, uno dei
primi del suo paese, il quale venuto al
servigio degl'imperadori, cominciò la
sua milizia nelle guardie del corpo, e
salito fino al grado di generale della cavalleria,
fu poi ucciso nella Gallia dai
suoi soldati. La madre fu italiana, nobile
e ricca. <i>Aezio</i> lor figliuolo militò prima
fra' soldati del pretorio; per tre anni
dimorò ostaggio presso d'Alarico; poi
presso gli Unni divenne genero di Carpilione;
e finalmente di conte delle guardie
del corpo giunse ad essere maggiordomo
del tiranno Giovanni. Era costui
di mezzana statura, ma di bella presenza,
d'animo allegro, forte di corpo, bravo
a cavallo, perito in saettare e maneggiar
la lancia, egualmente accorto nell'arti
della guerra e della pace. A questi
pregi s'aggiugneva l'esser egli affatto
disinteressato, e il non lasciarsi smuovere
dal sentiero della virtù, mostrandosi
sempre paziente nelle ingiurie, amante
della fatica, intrepido nei pericoli, e avvezzo
a sofferir la fame, la sete e le vigilie.
Tale è il suo ritratto a noi lasciato
da Frigerido. Andando innanzi vedremo
<span class="pagenum"><a id="Page_455"></a>[455]</span>
se le opere corrispondano a così bei colori.
Noi troviamo che i Francesi parlarono
bene di Aezio, ma non così gli
Italiani. In quest'anno il santo pontefice
<i>Celestino</i> cacciò d'Italia l'eresiarca Celestio
e i pelagiani suoi seguaci, fra i
quali Giuliano indegno vescovo di Eclano,
che ritiratosi nella Cilicia presso
Teodoro vescovo Mopsuesteno, personaggio
anch'esso infetto d'opinioni ereticali,
scrisse poi contra sant'Agostino in favor
di Pelagio. <i>Teodoreto</i>, celebre scrittor
della Chiesa, fu creato nel presente anno
vescovo di Ciro, città della Siria. <i>Eudocia</i>,
moglie di Teodosio imperadore, solamente
in questo anno cominciò a godere il
titolo d'<i>Augusta</i>. E Teodosio Augusto
pubblicò varie leggi contra de' pagani e
Giudei che si leggono nel Codice ch'egli
stesso fece dipoi compilare.
</p>
<hr />
</div>

<div class="chapter">
<h2 class="hidden"><a id="CDXXIV"></a>CDXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CDXXIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Celestino</span> papa 3.</td>
  </tr>
  <tr>
    <td><span class="smcap">Teodosio II</span> imper. 23 e 17.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Castino</span> e <span class="smcap">Vittore</span>.
</p>

<p>
<i>Castino</i>, che procedette console nell'anno
presente, è quel medesimo che di
sopra vedemmo rotto dai Vandali nella
Betica. Onorio Augusto nell'anno precedente
lo avea disegnato console pel presente;
ed egli senza scrupolo esercitò il
consolato sotto il tiranno Giovanni, se
pure lo stesso Giovanni quegli non fu
che gli compartì questo onore, in ricompensa
d'aver serrati gli occhi alla sua
assunzione all'imperio, e non fattogli
contrasto alcuno, ancorchè egli fosse generale
delle milizie romane. Certamente
Prospero scrive <span class="fnote">[Prosper, in Chron. apud Labb.]</span> che Giovanni occupò,
per quanto si credette, l'imperio a cagione
della connivenza di Castino. E restano
leggi di Teodosio, date in questo
anno, con ivi memorarsi il solo <i>Vittore</i>
console: segno che Teodosio era in collera
contro di Castino, nè il volea riconoscere
per console. Dal medesimo Prospero
<span class="pagenum"><a id="Page_456"></a>[456]</span>
storico sappiamo ancora che Giovanni
tiranno suddetto fece in questo
anno una spedizione in Africa, lusingandosi
di poter tirar quelle provincie sotto
il suo dominio. Ma Bonifazio conte, che
quivi comandava, e che proteggeva gli
affari di Placidia e di Valentiniano suo
figliuolo, tal opposizione gli fece, che andò
a monte tutto il di lui disegno. Intanto
Teodosio Augusto, messa insieme una
poderosa armata, la spedì a Tessalonica,
ossia a Salonichi, insieme con Placidia
sua zia, ch'egli allora solamente riconobbe
per <i>Augusta</i>, e con Valentiniano di
lei figliuolo, ch'era in età di cinque anni,
a cui parimente diede il titolo di <i>nobilissimo</i>.
Generali di quest'armata furono
dichiarati <i>Ardaburio</i> <span class="fnote">[Olympiodorus, apud Photium, p. 198.]</span>, che dianzi nella
guerra contro i Persiani avea fatto delle
insigni prodezze, e con esso lui <i>Aspare</i>
suo figliuolo. Fu loro aggiunto ancora
<i>Candidiano</i>, che in progresso di tempo
creato conte si scoprì gran fautore di
Nestorio eretico. Giunti che furono costoro
a Salonichi, quivi, per attestato di
Olimpiodoro e di Procopio <span class="fnote">[Procop., lib. 1, cap. 3, de Bell. Vand.]</span>, conferì
Teodosio al cugino <i>Valentiniano</i> il nome
e la dignità di <i>Cesare</i>, avendo a tal fine
inviato colà Elione maestro degli uffizii,
ossia suo maestro di casa. E fin d'allora,
per quanto scrive Marcellino conte <span class="fnote">[Marcell., in Chronico.]</span>,
fu decretato il matrimonio d'esso Valentiniano
con <i>Eudossia</i> figliuola di Teodosio.
Divisa poi l'armata, Ardaburio colla
fanteria posta nelle navi fece vela alla
volta di Ravenna; ma infelicemente, perchè
una fortuna di mare sconvolse tutta
la flotta, ed egli, secondochè scrive Filostorgio <span class="fnote">[Philost., Hist. Eccl. lib. 12, cap. 13.]</span>,
con due galere portato al
lido, fu preso dalle genti del tiranno, e
condotto prigione a Ravenna. Forse ancora
la tempesta il colse nel venire da
Salonichi per l'Adriatico, e il trasportò
verso Ravenna, perchè, siccome dirò più
abbasso, anche Placidia Augusta corse
<span class="pagenum"><a id="Page_457"></a>[457]</span>
in quella navigazione gran pericolo per
fortuna di mare, e ne attribuì la liberazione
a san Giovanni Evangelista, a cui
si votò. Aspare all'incontro figliuolo di
Ardaburio, colla cavalleria passò per la
Pannonia e pel resto dell'Illirico, ed arrivato
a Salona città della Dalmazia, la prese
per forza. Quindi con tanta sollecitudine
continuò il viaggio con Placidia e Valentiniano,
che arrivato all'improvviso sopra
Aquileia, città allora una delle più grandi
ed illustri dell'Italia, se ne impadronì. Ma
giunta colà la nuova della disgrazia e
prigionia di Ardaburio, tanto Aspare che
Placidia, per attestato di Olimpiodoro,
rimasero costernati e tutti pieni d'affanno;
se non che da lì a qualche tempo arrivato
Candidiano, glorioso per l'acquisto
di varie città, li rallegrò, e fece ritornar
loro in petto il coraggio.
</p>
<hr />
</div>

<div class="chapter">
<h2 class="hidden"><a id="CDXXV"></a>CDXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Celestino</span> papa 4.</td>
  </tr>
  <tr>
    <td><span class="smcap">Teodosio II</span> imper. 24 e 18.</td>
  </tr>
  <tr>
    <td><span class="smcap">Valentiniano III</span> imperad. 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per l'undecima volta
e <span class="smcap">Valentiniano Cesare</span>.
</p>

<p>
Una legge del Codice Teodosiano ci
fa vedere in quest'anno <i>Fausto</i> prefetto
di Roma. Quanto era avvenuto di sinistro
ad Ardaburio, generale di Teodosio Augusto,
avea messo in grande agitazione
l'animo d'esso imperadore, sì perchè
avea male incominciata l'impresa, sì perchè
temeva che il tiranno Giovanni facesse
qualche brutto giuoco ad Ardaburio:
di maniera che egli determinò di
passare in persona in Italia contra del
medesimo tiranno, il quale, per attestato
d'una iscrizione da me data alla luce <span class="fnote">[Thesaur. novus Inscript., pag. 403.]</span>,
si vede che avea preso il consolato probabilmente
nell'anno presente. Socrate <span class="fnote">[Socrates, Hist. Eccl., lib. 7, cap. 23.]</span>
ci è testimonio che esso Augusto
venne fino a Salonichi; ma ivi fu colto
da una malattia che l'obbligò in fine a
<span class="pagenum"><a id="Page_458"></a>[458]</span>
ritornarsene a Costantinopoli. Seguita a
scrivere Socrate che Aspare generale di
esso Augusto, considerando dall'un canto
la prigionia del padre, e sapendo dall'altro
che era in marcia una possente
armata di Barbari, condotta da Aezio in
aiuto del tiranno, non sapea qual partito
prendere. Ma che prevalsero presso Dio
le preghiere di Teodosio principe piissimo;
imperciocchè un angelo in forma
di pastore condusse Aspare, ch'era alla
testa d'un buon corpo di gente, per una
palude vicina a Ravenna, per la quale
non si sa che alcuno mai passasse. Arrivò
questa truppa fino alle porte di Ravenna,
che si trovarono aperte, ed entrata
fece prigione il tiranno Giovanni.
Portata poi questa felice nuova a Teodosio,
mentre stava col popolo nel circo
per vedere la corsa dei cavalli, il pio
Augusto si rivolse al popolo con dire:
<i>Lasciamo un poco questi spettacoli, e andiamo
alla chiesa a ringraziar Dio, la cui
destra ha atterrato il tiranno.</i> Tutti abbandonarono
il circo, e salmeggiando
tennero dietro all'imperadore fino alla
chiesa, dove si fermarono tutto quel dì,
impiegandolo in rendimento di grazie
all'Altissimo. Ma Filostorgio <span class="fnote">[Philostorg., Hist. Eccl., lib. 12, cap. 13.]</span> storico,
di credenza ariano ed eunomiano, in
questa avventura non riconobbe miracolo
alcuno, narrando nella seguente
maniera la presa del tiranno. Dappoichè
venne alle sue mani Ardaburio, il trattò
con molta civiltà e cortesia, lusingandosi
di tirarlo nel suo partito; e probabilmente
l'astuto prigioniere fece vista di
volersi accordare con lui. Fu dunque
data ad Ardaburio la città per carcere;
laonde ebbe tutta la comodità che
volle per trattar coi capitani del tiranno,
e per ascoltar varie loro doglianze, ed
anzi per iscoprire in loro inclinazione a
tradirlo. Se ne prevalse egli, e disposte
le cose, fece con lettere segretamente intendere
ad Aspare suo figliuolo che venisse
prontamente, perchè teneva la
<span class="pagenum"><a id="Page_459"></a>[459]</span>
vittoria in pugno. Aspare non perdè tempo,
e giunto colla cavalleria a Ravenna,
per quanto si può giudicare, nell'aprile
dell'anno presente, dopo una breve zuffa
fece prigione il tiranno per tradimento
dei medesimi di lui uffiziali. Anche Marcellino
conte lasciò scritto che Giovanni
piuttosto per inganno di Ardaburio e di
Aspare, che per loro bravura, precipitò.
</p>

<p>
Fu condotto fra le catene Giovanni
ad Aquileia, dove s'era fermata Placidia
col figliuolo Valentiniano; e quivi dopo
essergli stata troncata la mano destra, lasciò
anche la testa sopra un patibolo. Idazio <span class="fnote">[Idacius., in Chron. apud Sirmond.]</span>
scrive ch'egli fu ucciso in Ravenna,
ma più fede merita Filostorgio che dà
la sua morte in Aquileia, siccome scrittore
più informato di que' fatti. E tanto più perchè
Procopio <span class="fnote">[Procop., lib. 1, cap. 3 de Bell. Vand.]</span> attesta il medesimo, con
giugnere che Giovanni fu menato nel circo
di Aquileia sopra un asinello, e dopo
molti strapazzi e dileggi a lui fatti dagli
istrioni, fu ucciso. Pagò la misera città di
Ravenna in tal occasione anch'ella il fio
dell'amore ed aderenza che avea mostrato
al tiranno, perchè l'esercito vincitore
crudelmente la saccheggiò, siccome
abbiamo da Prospero Tirone <span class="fnote">[Prosper, in Chronico apud Labb.]</span> e dall'autore
della Storia Miscella <span class="fnote">[Hist. Miscell., lib. 14.]</span>. Stando
tuttavia Valentiniano Cesare in Aquileia,
pubblicò a dì 17 di luglio una legge contra
dei manichei, eretici e scismatici, che
si trovavano allora nella città di Roma,
dove bisogna supporre che durassero tuttavia
alcuni seguaci d'Eulalio, i quali
non voleano riconoscere per vero papa
Celestino. È indrizzata quella legge a
<i>Fausto</i> prefetto di Roma <span class="fnote">[L. 62 et seq. lib. 16, tit. 5, Cod. Theodos.]</span>: il che ci fa
intendere che già quella città avea riconosciuto
per suo signore Valentiniano
dopo la morte di Giovanni tiranno. Con
due altre leggi, parimente date nel presente
agosto, esso Valentiniano, col consenso,
come si può credere, dell'Augusto
<span class="pagenum"><a id="Page_460"></a>[460]</span>
Teodosio, intimò varie pene contro
gli eretici e scismatici, esistenti nell'Africa
ed in ogni altra città del romano imperio.
Egli è da credere che le premure
del santo pontefice Celestino e di santo
Agostino impetrassero tali rescritti in favore
della dottrina ed unità della Chiesa
cattolica. Ci è parimente una legge <span class="fnote">[L. 47, tit. 2, ibid.]</span>
data in Aquileia dal medesimo a' dì 7 di
ottobre, in cui esso Cesare conferma tutti
i privilegi conceduti dagli antecessori
alle chiese, che Giovanni tiranno s'era
dianzi studiato di annientare. Intanto Aezio,
forse nulla sapendo di quanto era accaduto
in Ravenna, con un esercito di
sessantamila Unni, tre dì dopo la morte
di Giovanni tiranno pervenne presso ad
Aquileia, e, secondochè narra Filostorgio <span class="fnote">[Philost., lib. 2, cap. 14.]</span>,
venne alle mani coll'esercito di
Aspare, e nel conflitto rimasero morti
non pochi dall'una e dall'altra parte.
Ma inteso poi che Giovanni perduto avea
imperio e vita, intavolò un trattato di
pace o di lega con Placidia e Valentiniano,
da' quali ricevette la dignità di conte.
Quindi gli riuscì, mercè dello sborso di
buona somma d'oro, d'indurre i Barbari
a ritornarsene pacificamente alle loro
case: il che fu puntualmente eseguito con
essersi dati ostaggi dall'una e dall'altra
parte. E qui termina la sua storia Filostorgio,
di nazione cappadoce, uomo dotto,
ma fiero eretico eunomiano, che si
meritò il titolo d'ateista, e degno che
Fozio chiamasse la di lui fatica piuttosto
un encomio degli eretici che una storia.
Anche Prospero nella sua Cronica <span class="fnote">[Prosper, in Chron. apud Labb.]</span>
notò che fu perdonato ad Aezio, perchè
per cura di lui gli Unni, chiamati dal
tiranno Giovanni, se ne ritornarono al
loro paese. Ma <i>Castino</i> console di quest'anno
fu cacciato in esilio, perchè si
credea ch'egli avesse tenuto mano a Giovanni
nell'usurpare l'imperio. Fra le
epistole di sant'Agostino <span class="fnote">[In Appendice tom. 2, Operum s. Augustini.]</span> una se ne
<span class="pagenum"><a id="Page_461"></a>[461]</span>
legge a lui scritta da Bonifazio conte
nell'Africa, in cui gli fa sapere che s'era
rifugiato presso di lui Castino già console,
quel medesimo che negli anni addietro
avea mostrato sì mal animo e
sprezzo contra d'esso Bonifazio; ma che
egli pago dell'umilazion di costui, pensò
dipoi ad aiutarlo. Gli risponde sant'Agostino
che Castino con giuramento avea
protestato di essere innocente delle colpe a
lui apposte, e il raccomanda alla clemenza
di Bonifazio. Ma queste lettere, benchè antichissime,
troppo diverse dallo stile di
sant'Agostino, son ripudiate dai critici,
e specialmente dai padri benedettini di
san Mauro. Il Sigonio <span class="fnote">[Sigonius, de imper. Occident.]</span>, fidatosi delle
medesime, scrisse che Castino, mossa poi
guerra in Africa, fu rotto in una battaglia
da Bonifacio conte, e costretto a fuggirsene.
Ma di questo conflitto nulla parlano
gli scrittori di quei tempi.
</p>

<p>
Venne dipoi <i>Placidia</i> con <i>Valentiniano</i>
Cesare a Ravenna, e di là passò a
Roma, dove da lì a non molto arrivò
anche Elione maestro e patrizio, spedito
dall'imperador Teodosio <span class="fnote">[Olympiodorus, apud Photium, pag. 198.]</span>, che portò
a <i>Valentiniano</i> la veste imperatoria, e il
dichiarò Augusto sotto la tutela di Galla
Placidia <i>Augusta</i> sua madre. Egli non
avea allora che sette anni. Qui diede fine
alla sua storia anche Olimpiodoro scrittor
pagano, di cui restano solamente alcuni
pezzi, a noi conservati nella sua Biblioteca
da Fozio. Marcellino conte <span class="fnote">[Marcell. Comes, in Chron.]</span> scrive
che in Ravenna succedette la dichiarazione
di Valentiniano, terzo fra gl'imperadori
di questo nome. Ma il padre
Pagi <span class="fnote">[Pagius, Crit. Baron. ad ann. 425.]</span> sostiene ch'egli s'ingannò, asserendo
Filostorgio, Olimpiodoro, Prospero
e Idazio, che questa solennità si fece
in Roma. Poteva egli aggiugnere anche
la testimonianza di Teofane <span class="fnote">[Theophanes, in Chronogr.]</span>, che scrive
portata la porpora imperiale a Valentiniano
dimorante in quella augusta città.
<span class="pagenum"><a id="Page_462"></a>[462]</span>
Non è però che non possa restar qualche
dubbio su questo. Perciochè esso Pagi
ha ben letto nella versione latina di Filostorgio,
che in Roma Valentiniano ricevette
la dignità imperiale; ma nel testo
greco di quest'autore non v'ha menzione
di Roma. E il testo d'Olimpiodoro
non è chiaro, potendosi interpretare così:
<i>Ucciso poi che fu il tiranno Giovanni, Placidia
col figliuolo Cesare passò a Ravenna.
Ed Elione maestro e patrizio, che avea occupata
Roma, col concorso colà di tutti ornò
colla veste imperiale Valentiniano che avea
solamente sette anni.</i> Ed oltre a Marcellino
conte, anche Giordano storico <span class="fnote">[Jordan., de Reg. Success.]</span> del
secolo susseguente asserisce che tal funzione
fu fatta in Ravenna; e lo stesso si
ha da Freculfo nella sua Cronica <span class="fnote">[Frecul., in Chron.]</span>.
Sappiam per altro di certo che Valentiniano,
prima che terminasse il presente
anno, passò a Roma; e dalla Cronica
Alessandrina <span class="fnote">[Chron. Alexandr. ad hunc ann.]</span> abbiamo che il giorno
della sua assunzione all'imperio fu il dì
23 d'ottobre del presente anno. Che se
fosse certa la data di una legge sopra
mentovata nel Codice Teodosiano <span class="fnote">[L. ultima, lib. 6, tit. de Episc.]</span> con
queste note: <i>VIII Idus Octobris Aquilejae
D. N. Teodosio XI et Valentiniano Caesare
Coss.</i>; cioè in quest'anno, molto più
probabile sarebbe che in Ravenna fosse
stata a lui portata la veste imperatoria,
perchè in sì poco tempo forse egli non
avrebbe potuto fare il viaggio da Aquileia
a Roma. Merita qui d'essere rammentata
una legge <span class="fnote">[L. 3. lib. 14, tit. 9, Cod. Theodos.]</span> in quest'anno pubblicata
da Teodosio Augusto, in cui ristaurò
e ridusse in miglior forma le scuole pubbliche
di Costantinopoli, con vietare che
niuno potesse leggere in esse, se non
era prima approvato per idoneo, e che
non si potesse insegnare in altre scuole
che nelle capitoline, cioè in luogo fabbricato
da Costantino il grande ad imitazione
del Campidoglio di Roma, perchè servisse
<span class="pagenum"><a id="Page_463"></a>[463]</span>
a tale affetto. Deputò in tali scuole
tre oratori e dieci grammatici latini; cinque
sofisti e dieci grammatici greci; un
filosofo e due legisti. Le università dei
nostri tempi si scorgono ben più considerabili
di quelle d'allora. Da lì a poco
con altra legge <span class="fnote">[L. 3, lib. tit. 21, Cod. Theodos.]</span> esso imperadore dichiarò
conti del primo ordine Elladio e
Siriano grammatici greci, Teofilo grammatico
latino, Martino e Massimo sofisti,
e Leonzio legista, ordinando che da lì
innanzi que' lettori che avessero faticato
lo spazio di venti anni continui nella lettura,
per premio avessero il medesimo
onore. Così fanno i saggi principi che
sanno la vera via della gloria, e cercano
soprattutto il bene de' lor sudditi. Con
un'altra legge esso Teodosio Augusto
proibì i giuochi teatrali circensi nei
giorni festivi de' Cristiani. Idazio <span class="fnote">[Idacius, in Chron. apud Sirmond.]</span> sotto
questo anno nota che i Vandali saccheggiarono
Majorica e Minorica. Poscia
spianarono dai fondamenti Cartagena
e Siviglia, commettendo altri orridi
disordini per la Spagna. Ma soggiugnendo
egli che invasero anche la Mauritania
provincia dell'Africa, si può dubitare
che più tardi succedessero tante loro
insolenze; e massimamente raccontando
egli all'anno 427, che <i>Gunderico</i> re dei
Vandali prese Siviglia.
</p>
<hr />
</div>

<div class="chapter">
<h2 class="hidden"><a id="CDXXVI"></a>CDXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Celestino</span> papa 5.</td>
  </tr>
  <tr>
    <td><span class="smcap">Teodosio II</span> imperad. 25 e 19.</td>
  </tr>
  <tr>
    <td><span class="smcap">Valentiniano III</span> imperad. 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la dodicesima volta
e <span class="smcap">Valentiniano Augusto</span> per la seconda.
</p>

<p>
Dalle leggi del Codice Teodosiano
apparisce che <i>Albino</i> fu prefetto di Roma,
e che nel gennaio del presente anno Valentiniano
Augusto dimorò in Roma, dove
indrizzò tre editti al senato romano,
<span class="pagenum"><a id="Page_464"></a>[464]</span>
ed uno <span class="fnote">[L. 14, lib. 6, tit. 2, Cod. Theodos.]</span> al suddetto <i>Albino</i> prefetto
della città. Da uno di essi veniamo a
conoscere che il senato di Roma sì per
cattivarsi il nuovo sovrano, come ancora
per solennizzare la poco fa compartita a
lui dignità imperiale, gli avea promesso
un dono gratuito. Ma Valentiniano anch'egli
compatendo lo stato della città,
che avea patito non poco anche ultimamente
sotto Giovanni tiranno, gli fa remissione
di parte di questo dono promesso,
e l'altra parte vuol che s'impieghi in
benefizio di Roma stessa: il che dovette
essere ricevuto con plauso grande dal
popolo. L'ordine di questa sua munificenza
fu letto in senato da Teodosio primicerio
de' notai. Poscia con Placidia
Augusta sua madre se ne tornò a Ravenna,
e quivi era nel principio di marzo,
allorchè inviò un suo editto a <i>Basso</i> prefetto
del pretorio. Con altre leggi egli
diede favore a que' Giudei che abbracciassero
la fede cattolica, ed intimò varie
pene agli apostati d'essa religione
santissima. Pose dunque Galla Placidia
Augusta col figliuolo Valentiniano imperadore,
che era tuttavia fanciullo, la sua
sedia in Ravenna, con tener essa le redini
del governo. Ma qui bisogna udire
Procopio <span class="fnote">[Procop., de Bell. Vand., lib. 1, cap. 3.]</span> che un brutto ritratto ci
lasciò non meno di essa Augusta che di
suo figliuolo. Scrive egli adunque che
Placidia nudrì Valentiniano nell'effemminatezza
e nei piaceri: dal che avvenne
ch'egli fin dalla fanciullezza contrasse
tutti i vizii. Dilettavasi della conversazione
degli stregoni e de' professori della
strologia giudiciaria. E quantunque egli
poi prendesse moglie oltremodo bella,
pure menava una vita scandalosissima,
perdendosi nell'amore delle mogli altrui.
Furono poi cagione questi vizii che andarono
alla peggio gl'interessi dell'imperio
romano, perchè egli non solamente
nulla riacquistò del perduto, ma perdette
anche l'Africa e poi la vita. Non è sì
<span class="pagenum"><a id="Page_465"></a>[465]</span>
facilmente da prestar fede in questo a
Procopio, scrittore greco, e però disposto
a dir male de' regnanti latini; e certamente
la perdita dell'Africa, siccome vedremo,
non si può attribuire a Valentiniano,
ch'era allora fanciullo, ma sì bene a sua
madre, a cui mancò l'accortezza per
difendersi dagl'inganni de' cattivi. Avevano,
per quanto scrive Prospero <span class="fnote">[Prosper, in Chronico apud Labb.]</span>, i
Goti nell'anno precedente rotta la pace
ai Romani, prevalendosi anch'eglino delle
turbolenze insorte in Italia per cagione
del tiranno Giovanni. Perciò con gran
forza intrapresero l'assedio di Arles,
nobil città della Gallia. Ma sentendo che
si accostava Aezio generale di Valentiniano
con una poderosa armata, non
senza loro danno batterono la ritirata.
Non è ben chiaro se Aezio data la battaglia
facesse a forza d'armi sloggiare quegli
assedianti. Pare bensì che Prospero
Tirone <span class="fnote">[Prosper Tiro apud eumdem.]</span> riferisca al presente anno
questa liberazione di Arles. E sant'Isidoro <span class="fnote">[Isidorus, in Chronic. Goth.]</span>
nota, che Teodorico re de' medesimi
Goti, prima dell'assedio di Arles, avea
preso varie città de' Romani confinanti
all'Aquitania, assegnata a quella nazione
per loro stanza. In questi pericolosi tempi
di Arles, <i>Patroclo</i> vescovo di quella
città restò tagliato a pezzi da un certo
tribuno barbaro; e Prospero, che narra
il fatto sotto il presente anno, aggiugne
che si credette commessa questa scelleraggine
per segreto comandamento di
<i>Felice</i> generale di Valentiniano, al quale
attribuiva eziandio la morte data a Tito
Diacono, uomo santo in Roma, mentr'egli
distribuiva le limosine ai poveri.
Viene nondimeno accusato questo <i>Patroclo</i>
vescovo da Prospero Tirone, d'aver
con infame mercato venduti i sacerdozii,
iniquità non per anche introdotta nella
chiesa. Egli ebbe per successore <i>Onorato</i>
abbate Lirinense, uomo di santa vita.
Teodosio piissimo Augusto in quest'anno
pubblicò una legge contra de' pagani,
<span class="pagenum"><a id="Page_466"></a>[466]</span>
con proibire sotto pena di morte i lor
sagrifizii, e con ordinare che il restante
de' loro templi fosse atterrato, o pure
convertito in uso della religione cristiana.
</p>
<hr />
</div>

<div class="chapter">
<h2 class="hidden"><a id="CDXXVII"></a>CDXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Celestino</span> papa 6.</td>
  </tr>
  <tr>
    <td><span class="smcap">Teodosio II</span> imperad. 26 e 20.</td>
  </tr>
  <tr>
    <td><span class="smcap">Valentiniano III</span> imperad. 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Jerio</span> ed <span class="smcap">Ardaburio</span>.
</p>

<p>
Insolentivano ogni dì più i Vandali
nella Spagna, perchè non v'era armata
di Romani, che li tenesse in freno. Abbiamo
da Idacio <span class="fnote">[Idacius, in Chron. apud. Sirmondum.]</span>, che in quest'anno
<i>Gunderico</i> re loro, avendo presa Siviglia,
e gonfiatosi per così prosperi avvenimenti,
stese le mani contro la chiesa cattedrale
di quella città, volendola verisimilmente
spogliare de' suoi tesori, ma per
giusto giudizio di Dio terminò la vita indemoniato.
Gli succedette <i>Gaiserico</i>, ossia
<i>Giserico</i> o <i>Genserico</i>, suo fratello, il quale,
per quanto alcuni assicurano, era dianzi
cattolico, e passò poi all'eresia degli ariani.
All'incontro <i>Teoderico</i> re de' Goti,
dappoichè fu ributtato dall'assedio sopra
narrato di Arles, veggendo che l'esercito
romano era poderoso, e di aver che fare
con Aezio valentissimo generale di Valentiniano,
diede mano ad un trattato di
pace coi Romani, di cui fa menzione
Apollinare Sidonio <span class="fnote">[Sidon., in Panegyr. Aviti.]</span>, e che forse fu
conchiusa nell'anno presente. Fra le capitolazioni
d'essa pace abbiam motivo
da credere che Teoderico s'impegnasse
di muovere le armi contra de' Vandali
che malmenavano la Spagna. Perciocchè
Giordano storico <span class="fnote">[Jordan., de Reb. Getic, cap. 32.]</span> scrive che <i>Vallia</i> re
de' Goti (doveva scrivere <i>Teoderico</i>) intendendo
come i Vandali, usciti dai confini
della Gallizia, mettevano a sacco le
Provincie della Spagna, allorchè Jerio ed
Ardaburio erano consoli, cioè in questo
anno, contra dei medesimi mosse l'esercito
<span class="pagenum"><a id="Page_467"></a>[467]</span>
suo. Racconta ancora Marcellino
conte <span class="fnote">[Marcell., in Chron. apud Sirmond.]</span> che in questi tempi la Pannonia,
occupata per cinquanta anni addietro
dagli Unni, fu ricuperata dai Romani. Giordano <span class="fnote">[Jordan., de Reb. Getic., cap. 32.]</span>
anch'egli attesta che sotto il
medesimo consolato furono gli Unni
cacciati fuori della Pannonia dai Romani
e dai Goti. Col nome di Goti intende
egli i Goti che fra poco vedremo chiamati
Ostrogoti, ossia Goti orientali, a
differenza degli altri che in questi tempi
sotto il re Teoderico regnavano nella
Aquitania, e son riconosciuti dagli antichi
col nome di Visigoti, ossia di Goti occidentali.
Ma niuno di questi autori accenna
dove passassero gli Unni, dappoichè
ebbero abbandonata la Pannonia, se
non che li vedremo fra poco comparire
ai danni dell'imperio d'Occidente. Due
dei più valenti generali d'armate dell'imperio
suddetto, che non aveano pari,
erano in questi tempi <i>Aezio</i> e <i>Bonifacio</i>
conte. Di Aezio s'è parlato di sopra, ed
ora solamente convien aggiugnere che
egli talmente s'acquistò non tanto il perdono,
quanto anche la grazia di Placidia
Augusta, ch'essa cominciò tosto a servirsi
del di lui braccio e consiglio, con
averlo inviato nella Gallia contra dei
Goti. Egli, fatta la pace con quei Barbari,
se ne dovette tornare alla corte dimorante
in Ravenna, dove ordì un tradimento
che fece perdere l'Africa all'imperador
Valentiniano. Bonifacio conte,
per quanto scrive Olimpiodoro <span class="fnote">[Olympiod. apud Photium.]</span>, era
un eroe che talora con poche e talora con
molte truppe avea combattuto coi Barbari
nell'Africa con aver anche cacciato da
quelle provincie varie loro nazioni. Fra
suoi bei pregi si contava l'amore della giustizia,
ed era uomo temperante, e sprezzator
del danaro. Ma specialmente sant'Agostino,
tra cui ed esso Bonifacio passava
una singolar domestichezza, ne parla con
vari elogi nelle sue lettere. Egli era stato,
siccome vedemmo, sempre fedele a Galla
<span class="pagenum"><a id="Page_468"></a>[468]</span>
Placidia e al figliuolo Valentiniano; loro
anche avea prestato soccorso di danaro,
dappoichè dovettero ritirarsi in Oriente;
e finalmente avea sostenuta l'Africa nella
lor divozione contra gli sforzi di Giovanni
tiranno. Morto costui, e dichiarato
Augusto Valentiniano, abbiamo da una
lettera del suddetto santo <span class="fnote">[August., Epist. CCXX, n. 4.]</span> ch'egli fu
chiamato alla corte, e da Placidia, che
gli si protestava tanto obbligata, non solamente
gli fu o dato o confermato il
governo dell'Africa, ma conferite ancora
altre dignità. Tuttavia, per quanto scrive
Procopio <span class="fnote">[Procop., de Bell. Vand., lib. 1, cap. 3.]</span>, vennero accolte le prosperità
di Bonifacio conte con assai invidia
da Aezio, il quale andò celando il suo
mal talento sotto l'apparente velo d'una
stretta amicizia.
</p>

<p>
Ma dacchè Bonifacio fu passato in
Africa, Aezio, che stava agli orecchi dell'imperadrice,
cominciò a sparlare di lui,
e a far credere alla stessa Augusta che
l'ambizioso Bonifacio meditava di farsi
signore dell'Africa, e di sottrarla all'imperio
di Valentiniano. <i>E la maniera facile
di chiarirsene</i> (diss'egli) <i>l'abbiamo in
pronto. Basta scrivergli che venga in Italia:
che egli non ubbidirà nè verrà</i>. Cadde
nel laccio l'incauta principessa, e si appigliò
al suo parere. Aezio intanto avea
scritto confidentemente a Bonifacio, che
la madre dell'imperatore tramava delle
insidie contra di lui, e manipolava la di
lui rovina: del che si sarebbe accorto,
se senza motivo alcuno egli fosse richiamato
in Italia. Altro non ci volle che
questo, perchè Bonifazio troppo credulo,
allorchè giunsero gli ordini imperiali di
venire in Italia, rispondesse a chi li portò,
di non poter ubbidire, senza dir parola
di quanto gli aveva significato Aezio.
Allora Placidia tenne Aezio per ministro
fedelissimo, e sospettò dei tradimenti
nell'altro. Intanto Bonifacio, nè osando
di andare a Roma, nè sperando dopo
questa disubbidienza di salvarsi, chiamò
<span class="pagenum"><a id="Page_469"></a>[469]</span>
a consulta i suoi pensieri per trovar qualche
scampo in sì brutto frangente; e non
vedendo altro ripiego, precipitò in una
risoluzione che riuscì poi funestissima a
lui e all'imperio romano. Cioè spedì in
Ispagna i suoi migliori amici, acciocchè
trattassero con Genserico re de' Vandali
una lega, e lo impegnassero a passar
colle sue forze in Africa per difesa d'esso
Bonifacio, con partire fra loro quelle
provincie. Così fu fatto, e i Vandali a man
baciate accettarono la proposizion della
lega, e la giurarono. Sotto quest'anno
Teofane <span class="fnote">[Theoph., in Chronogr.]</span> riferisce due insigni vittorie
riportate contro de' Persiani, i quali dopo
la morte d'<i>Isdegarde</i> re loro, essendogli
succeduto <i>Vararane</i> di lui figliuolo,
aveano mossa la guerra all'imperio romano
d'Oriente. <i>Ardaburio</i> fu generale
di Teodosio, e segnalossi in varie imprese.
Ma il padre Pagi pretende che tali vittorie
appartengano all'anno di Cristo 420.
La Cronica Alessandrina ne parla all'anno
421. E Marcellino conte aggiugne
che nel 422 seguì la pace coi Persiani.
Socrate <span class="fnote">[Socrat., lib. 7, cap. 18.]</span>, autore contemporaneo,
quegli è che più diffusamente narra una
tal guerra, senza specificarne il tempo.
Ma allorchè scrive che centomila Saraceni
per timor de' Romani si affogarono
nell'Eufrate, ha più del romanzo che
della storia. Per queste fortunate prodezze
furono recitati vari panegirici in onore
dì Teodosio Augusto, e la stessa <i>Atenaide</i>,
ossia <i>Eudocia</i>, sua moglie, compose in
lode di lui un poema. Intanto Galla Placidia
Augusta, persuasa che Bonifacio
conte governatore dell'Africa non si potesse
se non colla forza mettere in dovere,
per testimonianza di san Prospero <span class="fnote">[Prosper, in Chron. apud Labb.]</span>,
dichiaratolo nemico pubblico, spedì colà
un'armata per mare, di cui erano capitani
<i>Mavorzio, Gallione</i> (ossia <i>Galbione</i>)
e <i>Sinoce</i>. Fu assediato Bonifacio, non si
sa in qual città; ma non durò molto lo assedio:
perchè i due primi capitani furono
<span class="pagenum"><a id="Page_470"></a>[470]</span>
uccisi da Sinoce a tradimento, e
costui poscia accordatosi con Bonifacio,
essendosi scoperta da lì a poco la sua
perfidia, d'ordine di esso Bonifacio fu
anch'egli levato dal mondo. Abbiamo da
una lettera scritta in questi tempi da santo
Agostino <span class="fnote">[August., Epist. CCXX.]</span> al medesimo Bonifacio, che
i Barbari africani, animati da questo
sconvolgimento di cose, fecero guerra
alle provincie romane dell'Africa stessa,
uccidendo, saccheggiando, devastando dovunque
arrivavano, senza che Bonifacio,
che pur avrebbe potuto reprimerli colle
forze che avea, se ne mettesse pensiero,
perchè pensava più alla difesa propria
che all'offesa altrui. Se ne lagna il santo
vescovo, e da lui sappiamo ancora
che Bonifacio era passato alle seconde
nozze con una ricchissima donna, ariana
di professione, ma che per isposarlo aveva
abbracciata la religion cattolica: e che,
ciò non ostante, gli ariani aveano una
gran possanza in casa d'esso Bonifacio.
Anzi correa voce ch'egli, non contento
della moglie, tenesse presso di sè alcune
concubine.
</p>
<hr />
</div>

<div class="chapter">
<h2 class="hidden"><a id="CDXXVIII"></a>CDXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Celestino</span> papa 7.</td>
  </tr>
  <tr>
    <td><span class="smcap">Teodosio II</span> imper. 27 e 21.</td>
  </tr>
  <tr>
    <td><span class="smcap">Valentiniano III</span> imperad. 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Felice</span> e <span class="smcap">Tauro</span>.
</p>

<p>
Una iscrizione da me data alla luce <span class="fnote">[Thesaur. Novus Inscript., p. 403.]</span>
fa conoscere che il primo console
era appellato <i>Flavio Costanzo Felice</i>. Vedesi
continuata la guerra in Africa contra
di Bonifacio conte. Generale dell'armata
cesarea era <i>Segisvalto</i>, per quanto
scrive Prospero <span class="fnote">[Prosper, in Chron. apud Labb.]</span>, goto di nazione,
ariano di credenza, ma senza che si sappia
ciò ch'egli operasse. Nasce qui un gruppo
difficile di cronologia intorno al passaggio
de' Vandali in Africa, colà invitati
nella sua disperazione da esso Bonifacio
<span class="pagenum"><a id="Page_471"></a>[471]</span>
conte. Nell'anno precedente il sopra
mentovato Prospero notò questo avvenimento;
altrettanto scrisse Cassiodoro <span class="fnote">[Cassiod., in Chron.]</span>;
e furono in ciò seguitati dal Sigonio. La
Cronica Alessandrina, il cardinal Baronio
ed altri scrissero che in quest'anno
avvenne la trasmigrazione di quei Barbari
nell'Africa. Ma il padre Pagi sostiene
che solamente nell'anno 429 susseguente
succedette la lor mossa; perciocchè Idacio <span class="fnote">[Idacius, in Chron. apud Sirmond.]</span>
nella Cronica nell'anno 2444
di Abramo, che comincia nel primo di
ottobre del presente anno, lasciò scritto
che Genserico re de' Vandali, abbandonata
la Spagna, passò in Africa <i>nel mese
di maggio</i>, il quale viene a cadere nell'anno
susseguente. Anche sant'Isidoro <span class="fnote">[Isidorus, in Chron. Vandal.]</span>
attesta che Genserico nell'era 467 succedette
a Gunderico re de' Vandali, e fece
il passaggio nell'Africa. Quell'anno
corrisponde al 429 dell'epoca volgare.
Finalmente varie leggi si leggono di Valentiniano
Augusto, indirizzate prima del
maggio dell'anno susseguente a Celere
proconsole dell'Africa, nelle quali non
apparisce vestigio alcuno delle calamità
dell'Africa. Ma può ben restar qualche
dubbio intorno a questa cronologia, confessando
il Pagi molti altri falli d'Idacio,
o per colpa sua, o per difetto de' copisti.
Nè le allegate leggi bastano a decidere
questo punto, perciocchè da che furono
entrati i Vandali, conquistarono sol poca
parte dell'Africa. E siccome nella legge
trentesima terza <i>de Susceptoribus</i>, data
nell'anno 430, si parla delle provincie
Proconsolare e Bisacena dell'Africa, senza
che si dica parola della guerra dei
Vandali, i quai pure lo stesso Pagi concede
passati nell'Africa nel 429; così
nulla si può dedurre dalle leggi date in
esso anno 429 da Valentiniano. Comunque
sia, mi fo io lecito di rammentar qui
il funestissimo ingresso di que' Barbari
nelle provincie africane, alle quali erano
stati iniquamente invitati da Bonifacio
<span class="pagenum"><a id="Page_472"></a>[472]</span>
conte. <i>Genserico</i> re loro, per quanto abbiam
da Procopio <span class="fnote">[Procop., de Bell. Vand., lib. 1, cap. 3.]</span>, fu principe di gran
prodezza nell'armi, e di mirabile diligenza
nelle sue azioni. E, secondochè
scrive Giordano storico <span class="fnote">[Jordan., cap. 33, de Reb. Get.]</span>, era di statura
mezzana, zoppo per una caduta dal
suo cavallo, cupo nei suoi pensieri, di
poche parole, sprezzatore della lussuria,
inclinato all'ira, avido di conquiste, sollecito
al maggior segno in muovere le
sue genti, ed accorto per seminar dissensioni
e promuover odii, dove gli tornava
il conto. Signoreggiava costui insieme
colla nazione nella Betica, ed era
padron di Siviglia <span class="fnote">[Idacius, in Chronic.]</span>. Nel mentre che
egli si disponeva alla partenza verso
l'Africa, intese che <i>Ermigario</i> Svevo metteva
a sacco le vicine provincie, e senza
perdere tempo mossosi contra di lui, il
raggiunse nella Lusitania non lungi da
Merida, dove uccise non pochi dei di lui
seguaci, ed Ermigario stesso fuggendo si
annegò nel fiume Ana. Dopo questa vittoria
Genserico, che avea raunata gran
quantità di navi, per lo stretto di Gibilterra
traghettò la sua gente nell'Africa,
e sulle prime s'impadronì della Mauritania.
Era l'Africa, per attestato di Salviano <span class="fnote">[Salvian., lib. 7 de Gubern.]</span>,
il più ricco paese che s'avesse
l'imperio romano, perchè fin a questi
tempi era stato esente dai malanni, che
a cagion dei Barbari settentrionali aveano
sofferto l'Italia, la Gallia e la Spagna.
Ma non andò molto che divenne il teatro
della povertà e delle miserie per l'ingresso
de' Vandali. Nè solamente Genserico
seco trasse i suoi nazionali, ma con esso
lui s'unirono assaissimi Alani, Goti,
ed altri di altre barbare nazioni, come
racconta Possidio scrittore contemporaneo <span class="fnote">[Possid., in Vita sancti Augustini, cap. 28.]</span>,
tutti isperanziti d'inestimabil
bottino, di maniera che riuscì formidabile
la sua armata, e a lui facile il far quei
progressi che diremo. In quest'anno
<span class="pagenum"><a id="Page_473"></a>[473]</span>
Prospero <span class="fnote">[Prosper, in Chron.]</span> e Cassiodoro <span class="fnote">[Cassiodorus, in Chronic.]</span> scrivono che
quella parte della Gallia ch'è vicina al
Reno, dov'erano passati, e s'erano annidati
i Franchi, fu colla strage di molti
di loro ricuperata al romano imperio
per la bravura d'Aezio. E Teodosio
piissimo imperadore pubblicò in questo
medesimo anno un insigne editto <span class="fnote">[L. 65, lib. 16, tit. 8, Codic. Theodos.]</span>
contra di tutti gli eretici, nominandoli
ad uno ad uno. Ma per disgrazia della
Chiesa cattolica Nestorio nello stesso
tempo fu creato vescovo di Costantinopoli,
e cominciò tosto a propalare le
perverse opinioni sue.
</p>
<hr />
</div>

<div class="chapter">
<h2 class="hidden"><a id="CDXXIX"></a>CDXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXIX</span>. Indiz. <span class="scp">XII</span>.</td>
  </tr>
  <tr>
    <td><span class="smcap">Celestino</span> papa 8.</td>
  </tr>
  <tr>
    <td><span class="smcap">Teodosio II</span> imper. 28 e 22.</td>
  </tr>
  <tr>
    <td><span class="smcap">Valentiniano III</span> imperad. 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Fiorenzo</span> e <span class="smcap">Dionisio</span>.
</p>

<p>
O sia che i Vandali passassero solamente
nel maggio del presente anno in
Africa, come con buone ragioni pretende
il padre Pagi, oppure nel precedente,
certo è che crebbero le calamità in quelle
parti, e massimamente nelle due Mauritanie,
sopra le quali si caricò sulle prime
il loro furore. Possidio <span class="fnote">[Possid., in Vita S. Augustini.]</span> è un buon
testimonio delle immense crudeltà da loro
commesse. Saccheggi, incendii, stragi
dappertutto, senza perdonare nè a sesso,
nè ad età, nè a persone religiose, nè ai
sacri templi. Fa parimente Vittor Vitense <span class="fnote">[Vict. Vitensis, Praet. lib. 1, de Persec.
Vandal.]</span>
una lagrimevol menzione de' tanti
mali prodotti dalla barbarie di que' tempi
in quelle floride provincie. Salviano <span class="fnote">[Salvian., de Gubern., lib. 7.]</span>
anch'egli, non già vescovo, ma prete di
Marsilia, raccontando la terribile scena
dell'irruzione de Vandali nell'Africa, riconosce
in ciò i giusti giudizii di Dio
per punire gli enormi peccati dei popoli
<span class="pagenum"><a id="Page_474"></a>[474]</span>
africani, inumani, impudici, dati all'ubbriachezza,
alle frodi, alla perfidia, alla
idolatria e ad ogni altro vizio, di maniera
che meno malvagi erano i Barbari
di que' tempi in lor paragone. <i>La nazione
gotica</i> (dic'egli) <i>è perfida, ma pudica.
Gli Alani sono impudichi, ma men perfidi.
I Franchi son bugiardi, ma amanti dell'ospitalità.
I Sassoni fieri per la lor crudeltà,
ma per la lor castità venerandi;
perciocchè tutte queste nazioni hanno
qualche male particolare, ma hanno eziandio
qualche cosa di bene. Negli Africani
non si sa trovar se non del male.</i> Ora qui
è da ascoltare Procopio, il quale vien
dicendo <span class="fnote">[Procop., de Bell. Vandal., lib. 1, cap. 3.]</span> che molti amici di Bonifacio
in Roma, considerati i costumi di
lui per l'addietro incorrotti, non sapeano
nè capire nè credere ch'egli per cupidigia
di regnare si fosse ribellato al
suo sovrano. Ne parlarono a Placidia
Augusta, e per ordine di lei passarono a
Cartagine per discoprire il netto della
cosa. Bonifacio fece lor vedere le lettere
d'Aezio, persuaso dalle quali aveva
pensato non a venire in Italia, ma a cercar
di salvarsi comunque avesse potuto.
Con queste notizie se ne tornarono i suoi
amici a Ravenna, e il riferirono a Placidia,
la quale rimase stupefatta a così
impensato avviso; ma non pensò di farne
risentimento nè vendetta contra di
Aezio, perchè egli avea le armi in mano,
era vittorioso, e l'imperio romano indebolito
non potea far senza di un sì valoroso
capitano. Altro dunque non fece,
se non rivelare anch'essa agli amici suddetti
di Bonifacio la trama ordita da Aezio,
e pregarli che inducessero Bonifacio
a ritornarsene sul buon cammino, e
a non permettere che l'imperio romano
fosse maltrattato e lacerato dai Barbari,
impegnando con giuramento la sua parola
di rimetterlo in sua grazia. Andarono
essi, e tanto dissero e fecero, che Bonifacio
si pentì delle risoluzioni già prese
e ripigliò la fedeltà verso il suo legittimo
<span class="pagenum"><a id="Page_475"></a>[475]</span>
signore, ma troppo tardi, siccome
vedremo. Se queste cose succedessero
nel presente o nel susseguente
anno non è ben chiaro. Due belle leggi
fra l'altre di Valentiniano Augusto appartengono
a quest'anno. Nella prima <span class="fnote">[L. digna vox, Cod. Justinian. de Legib.]</span>,
indirizzata a <i>Volusiano</i> prefetto del pretorio
dice: <i>Essere un parlare conveniente
alla maestà del regnante, allorchè professa
d'essere anch'egli legato dalle leggi,
e che dall'autorità del diritto dipende
l'autorità principesca. Essere in fatti cosa
più grande dell'imperio, il sottomettere il
principato alle leggi. E perciò egli notifica
a tutti col presente editto quel tanto
che non vuole sia lecito neppure a sè
stesso.</i> Nell'altra legge <span class="fnote">[L. 68, lib. II, tit. 30 Cod. Theodos.]</span>, indirizzata a
<i>Celere</i> proconsole dell'Africa, protesta
che, salva la riverenza dovuta alla sua
maestà, egli non isdegna di litigar coi
privati nel medesimo foro, e di essere
giudicato colle stesse leggi. Tali editti fecero
e fan tuttavia sommo onore a Valentiniano;
ma egli col tempo se ne dimenticò,
e gli costò la vita. Sebbene tai
leggi son da attribuire a qualche suo
saggio ministro, e non già a lui, che era
tuttavia di tenera età.
</p>
<hr />
</div>

<div class="chapter">
<h2 class="hidden"><a id="CDXXX"></a>CDXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Celestino</span> papa 9.</td>
  </tr>
  <tr>
    <td><span class="smcap">Teodosio II</span> imp. 29 e 23.</td>
  </tr>
  <tr>
    <td><span class="smcap">Valentiniano III</span> imperad. 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la tredicesima
volta e <span class="smcap">Valentiniano Augusto</span> per la
terza.
</p>

<p>
Dappoichè furono passati in Africa
i Vandali, pare, secondo sant'Isidoro <span class="fnote">[Isidorus, in Chron. Svevor.]</span>,
che gli Svevi sotto il re loro <i>Ermerico</i>, non
avendo più ostacolo, s'impadronissero
della Gallizia. Ma non l'ebbero tutta, e
seguì ancora un accordo co' popoli di
quella parte, che non si lasciò mettere il
<span class="pagenum"><a id="Page_476"></a>[476]</span>
giogo. Perciocchè scrive Idacio <span class="fnote">[Idacius, in Chronic.]</span> sotto
il presente anno, che essendo entrati gli
Svevi nelle parti di mezzo della Gallizia,
e mettendole a sacco, la plebe, che s'era
ritirata nelle castella più forti, fece strage
di una parte di essi, ed un'altra parte
rimase prigioniera nelle lor mani, di modo
che quei Barbari furono costretti a
stabilir la pace con gli abitanti, sì se
vollero riavere i lor prigioni. Racconta
inoltre lo stesso Idacio che nelle Gallie
venne fatto ad Aezio di trucidare un corpo
di Goti, che ostilmente erano venuti
fin presso ad Arles, con far prigione Arnolfo
capo di essi. Aveano ben costoro
pace coi Romani, ma non sapeano astenersi
dal bottinare sopra i confinanti, quando
se la vedeano bella. E colla medesima
fortuna sconfisse i Giutunghi e Nori, ma
senza dire in qual parte. Per quanto abbiam
veduto altrove, e s'ha da Ammiano
Marcellino <span class="fnote">[Ammian. Marcellin., lib. 17, c. 6.]</span>, erano i Giutunghi popoli
dell'Alemagna. Desippo storico dice <span class="fnote">[Dexippus, in Eclog. Legat.]</span>
che i Giutunghi erano popoli della Scitia
ossia Tartaria, forse perch'erano venuti
di là. Certamente stavano non lungi dalla
Rezia ai tempi di sant'Ambrosio, che ne
parla in una sua lettera <span class="fnote">[Ambros., Epist. XXVIII, Class. I.]</span>. I Nori si dee
credere che fossero i popoli del Norico,
che in questi tempi si ribellarono. E
chiaramente lo attesta Apollinare Sidonio <span class="fnote">[Sidonius, in Panegyr. Aviti.]</span>
nel panegirico di Avito imperadore,
con aggiugnere che Aezio in tali
guerre nulla operò senza la compagnia
di Avito, persona allora privata. E perciocchè
<i>Felice</i>, di cui si è fatta menzione di
sopra, generale delle armate di Valentiniano,
fu innalzato alla dignità di patrizio,
<i>Aezio</i> gli succedette nel generalato,
per testimonianza di san Prospero <span class="fnote">[Prosper, in Chron.]</span>. Già
dicemmo pentito Bonifacio conte in Africa
d'aver preso l'armi contra del suo
sovrano, e di aver chiamato colà i Vandali
dalla Spagna. A indurlo alla pace e
<span class="pagenum"><a id="Page_477"></a>[477]</span>
riconciliazione con Galla Placidia Augusta,
probabilmente fu inviato in Africa
<i>Dario</i> conte, di cui parla sant'Agostino
in una sua lettera al medesimo <span class="fnote">[August., Epist. CCXXIX et CCXXX.]</span>. E Dario
stesso, in iscrivendo al santo vescovo,
dice che se non ha estinto, ha almen differito
i danni della guerra. Sappiamo
inoltre che in questi tempi <i>Segisvolto</i>, generale
di Valentiniano in essa Africa, mandò
da Cartagine ad Ippona a sant'Agostino <span class="fnote">[August., Collat. cum maxim. num. 1.]</span>
Massimino vescovo ariano, per
conferire con esso lui; il che ci fa argomentare
che questo generale comandava
tanto in Cartagine che in Ippona. E questo
non si può intendere accaduto se
non dopo la pace fatta con Bonifacio, che
signoreggiava in quelle contrade, nè era
stato vinto dall'armi dell'imperadore.
</p>

<p>
Tornato dunque in sè stesso Bonifacio
e bramando di rimediare al male fatto,
per attestato di Procopio <span class="fnote">[Procop., de Bell. Vand., lib. 1, cap. 3.]</span>, si studiò
d'indurre i Vandali a ritornarsene in Ispagna,
con adoperare quante preghiere
potè, e promettendo loro magnifiche ricompense.
Ma un pazzo gitta un sasso
nel pozzo, e cento savii nol possono cavare.
Si risero in fatti di lui que' Barbari,
parendo loro di essere burlati; e in fine
dalle dolci si venne alle brusche, con essere
seguito un fatto d'armi, nel quale
restò sconfitto l'infelice Bonifazio. Si ritirò
egli in Ippone Regio ossia Ippona,
oggidì Bona città marittima e fortissima
della Numidia, dove era vescovo <i>santo
Agostino</i> suo singolare amico <span class="fnote">[Possidius, Vita S. Augustin., cap. 28.]</span>. Colà
ancora si rifugiarono come in luogo sicuro
molti altri vescovi. Perciò i Vandali
col re loro <i>Genserico</i> verso il fine di maggio,
o sul principio di giugno del presente
anno, passarono all'assedio di quella città,
che sostenne lunghissimo tempo gli
assalti e il furore di que' Barbari. Ed appunto
nel terzo mese di quell'assedio infermatosi
il gran lume dell'Africa e della
Chiesa di Dio, cioè il suddetto sant'Agostino,
<span class="pagenum"><a id="Page_478"></a>[478]</span>
diede fine ai suoi giorni nel dì 28
d'agosto di questo anno, e non già del
precedente, come scrisse Marcellino conte,
raccogliendosi la verità dell'anno da san
Prospero <span class="fnote">[Prosper, in Chron. Notis, Histor. Pelagian.,
lib. 2, c. 9.]</span> e dalle lettere di Capreolo
vescovo di Cartagine al concilio efesino,
e da Liberato diacono nel suo Breviario.
Finirono ancora di vivere in quest'anno
<i>Aurelio</i> insigne vescovo di Cartagine,
ed <i>Alipio</i> vescovo di Tagaste, primate della
Numidia, celebre amico di sant'Agostino.
Il vedere quei santi prelati le incredibili calamità
delle lor contrade, e senza rimedio,
non v'ha dubbio che dovette influire nella
lor malattia e morte; e sant'Agostino
fra gli altri in quel frangente pregava Dio,
che o liberasse la città dai Barbari o se
altra era la sua sovrana volontà, desse
fortezza ai suoi servi, per uniformarsi al
divino volere, oppure che levasse lui da
questo secolo. Un gran fuoco s'era intanto
acceso in Oriente per l'eresia di
Nestorio, empio vescovo di Costantinopoli.
<i>Cirillo</i> santo e zelante vescovo alessandrino
quegli fu che più degli altri imbracciò
lo scudo in difesa della Chiesa
e della sentenza cattolica. Ma tanto egli
quanto Nestorio ricorsero alla Sede apostolica
romana, maestra di tutte le chiese.
Perciò <i>Celestino</i>, pontefice di gran
pietà e valore, raunò un concilio di vescovi
in Roma, ed in esso condannò gli
errori di Nestorio. Sopra ciò è da vedere
gli Annali Ecclesiastici del cardinal Baronio
e la Critica del padre Pagi. Nulladimeno
perchè Nestorio era pertinace,
nè gli mancava gente che il favoriva, e
fra gli altri si contava <i>Teodoreto</i> celebre
vescovo e scrittore di que' tempi, il piissimo
imperador Teodosio intimò un concilio
universale da tenersi nell'anno susseguente
in Efeso, per mettere fine a tali
controversie ed orrori. In questo medesimo
anno, secondochè abbiamo da Prospero <span class="fnote">[Prosper, in Chron.]</span>,
da Marcellino conte <span class="fnote">[Marcellin. Comes, in Chronico.]</span> e da
<span class="pagenum"><a id="Page_479"></a>[479]</span>
Idacio <span class="fnote">[Idacius, in Chronico.]</span>, in un tumulto di soldati eccitato
in Ravenna fu ucciso <i>Felice</i> generale
dianzi dell'imperadore, ed allora patrizio,
e con esso lui Padusia sua moglie e Grunito
diacono. L'iniquo Aezio, tante volte
disopra nominato, fu l'autore di tali
omicidii, secondo Prospero, per avere,
diceva egli, presentito che costoro gli
tendevano insidie. Ma questa insolenza
tanto più dovette irritar l'animo di Placidia
contra di lui, e gli effetti se ne videro
dipoi.
</p>
<hr />
</div>

<div class="chapter">
<h2 class="hidden"><a id="CDXXXI"></a>CDXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Celestino</span> papa 10.</td>
  </tr>
  <tr>
    <td><span class="smcap">Teodosio II</span> imper. 30 e 24.</td>
  </tr>
  <tr>
    <td><span class="smcap">Valentiniano III</span> imperad. 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Basso</span> e <span class="smcap">Flavio Antioco</span>.
</p>

<p>
Quasi quattordici mesi durò l'assedio
d'Ippona; e benchè il re Genserico
avesse così ben chiuso il porto e il lido,
che non vi poteano entrar soccorsi; e
quantunque facesse ogni sforzo per ridurla
o colla forza o con qualche capitolazione
alla resa, i difensori tennero forte,
e delusero la di lui bravura e speranza,
talmente che stanchi e ridotti senza viveri
que' Barbari, dopo esservi stati sotto
per sì lungo tratto di mesi, nel maggio
dell'anno presente, levato l'assedio, si ritirarono.
Non così tosto fu alla larga
Bonifacio conte, che si diede a ragunar
quante milizie romane potè <span class="fnote">[Procop., de Bell. Vandal. lib. 1, cap. 5.]</span>; e perchè
era già sbarcato a Cartagine un gran
rinforzo di soldatesche, inviato non meno
da Valentiniano che da Teodosio Augusti,
egli mise insieme un poderoso esercito,
con cui credette di poter azzardare
una nuova battaglia coi Vandali. Per generale
delle sue truppe avea spedito Teodosio
<i>Aspare</i> figliuolo di Ardaburio, nominato
disopra. Si combattè coraggiosamente
con ostinatezza dall'una e dall'altra
parte; ma in fine toccò la peggio a
<span class="pagenum"><a id="Page_480"></a>[480]</span>
Bonifacio e ad Aspare. Grande strage fu
fatta dei Romani, e i generali si salvarono
colla fuga. Aspare se ne tornò a Costantinopoli,
e Bonifacio fece vela verso
l'Italia. Idacio vescovo <span class="fnote">[Idacius, in Chron.]</span> pare che differisca
il ritorno a Roma di Bonifacio sino
all'anno susseguente. Racconta egli bensì
sotto il presente, che avendo gli Svevi
di nuovo rotta la pace coi popoli della
Gallizia, e saccheggiando dovunque arrivavano,
egli fu spedito per implorare
soccorso da Aezio, il quale nella Gallia
faceva guerra coi Franchi. In Africa i
cittadini d'Ippona, dappoichè ebbero
intesa la rotta data dai Vandali all'armata
di Bonifacio, abbandonarono la lor
città, non volendo esporsi a sostenere un
nuovo assedio. Il perchè trovatala vota
i Vandali, v'entrarono, ed attaccatovi il
fuoco, la desertarono, con essersi nondimeno
miracolosamente salvata la libreria
di sant'Agostino <span class="fnote">[Possid., in Vit. S. August., cap. 28.]</span>. Fu celebrato in
quest'anno sul fine di giugno e nel susseguente
luglio, il terzo concilio universale
nella città d'Efeso, e v'intervennero circa
dugento vescovi. Papa Celestino, per servire
di scorta e lume ai Padri che colà
si aveano a raunare, precedentemente tenne
in questo anno un altro concilio in Roma,
e poscia spedì ad Efeso sul principio di
maggio per suoi legati <i>Arcadio</i> e <i>Projetto</i>
vescovi, e <i>Filippo</i> prete colle istruzioni
necessarie. Nè contento di ciò, diede le
sue veci a <i>Cirillo</i> vescovo di Alessandria,
acciocchè presedesse in nome suo a quella
sacra raunanza <span class="fnote">[Concil. Ephesio., Action. 1.]</span>. In essa furono condannate
le eresie di Nestorio, ed egli stesso
deposto, e mandato in esilio, e in luogo
suo fu eletto vescovo di Costantinopoli
<i>Massimiano</i>. Diede fine in quest'anno
a dì 22 di giugno alla sua santa vita
Paolino vescovo di Nola, le cui virtù il
fecero degno d'essere registrato fra i
santi, e le cui opere sì di prosa che di verso
si leggono stampate nella Biblioteca
de' Padri, e più pienamente si veggono
<span class="pagenum"><a id="Page_481"></a>[481]</span>
unite nell'edizione che ne fu fatta nell'anno
1756 in Verona. E in quest'anno racconta
Marcellino conte <span class="fnote">[Marcell. Comes, in Chronico.]</span>, che mancò di vita
<i>Flacilla figliuola di Teodosio Augusto</i>. C'è
luogo di sospettare, che in vece di <i>figliuola</i>
Marcellino scrivesse <i>sorella</i>, sapendo noi
che Arcadio imperadore padre di Teodosio II,
fra le altre figliuole una ne lasciò
dopo di sè appellata <i>Flacilla</i>, e non raccontando
alcuno degli antichi storici che
a Teodosio II nascesse altra figliuola se
non <i>Eudossia</i>. Diede Valentiniano III imperadore
nel presente anno un ordine a
<i>Flaviano</i> prefetto del pretorio <span class="fnote">[L. 37, lib. 11, tit. 1 Cod. Theodos.]</span>, proibendo
qualunque esenzione dai carichi
ordinarii e straordinarii a qualsivoglia
persona, con esentare solamente i beni
suoi patrimoniali; perchè, come egli dice, le
rendite di questi si impiegano spessissimo
in sollievo delle pubbliche necessità; impiego
sommamente lodevole in un principe
che ama i suoi popoli. Quanto a Teodosio
imperadore d'Oriente, ci fa sapere
il suddetto Marcellino, che il popolo
di Costantinopoli per carestia di pane
gli tirò de' sassi nell'andar egli ai granai
del pubblico. Diede fuori il medesimo
Teodosio in quest'anno una legge <span class="fnote">[L. 4 et 5, de his, qui ad Eccl. Cod. cod.]</span>,
in occasione che molti schiavi armati si
erano rifugiati in chiesa, e n'era perciò nato
un gran tumulto; proibendo da lì innanzi
il poter levare per forza, pena la
vita, alcuno dalle chiese e dai recinti di
esse, compresi i cortili, portici e case dei
religiosi, che ad esse servivano: con ordinare
ancora che chi portasse armi
in chiesa, perdesse la franchigia; ed egli
stesso fu il primo a darne l'esempio. Trovasi
intiera questa legge negli atti del
concilio efesino.
</p>
<hr />
</div>

<div class="chapter">
<p>
<span class="pagenum"><a id="Page_482"></a>[482]</span>
</p>

<h2 class="hidden"><a id="CDXXXII"></a>CDXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Sisto III</span> papa 1.</td>
  </tr>
  <tr>
    <td><span class="smcap">Teodosio</span> II imperad. 31 e 25.</td>
  </tr>
  <tr>
    <td><span class="smcap">Valentiniano</span> III imperad. 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Aezio</span> e <span class="smcap">Valerio</span>.
</p>

<p>
<i>Aezio</i>, che fu console nel presente anno,
era quel medesimo che abbiam veduto
di sopra esercitare la carica di
generale delle armate cesaree in Occidente.
L'altro console <i>Valerio</i> godea varie
dignità nella corte dell'imperadore
d'Oriente. A dì 19 di luglio di questo
anno diede compimento ai suoi giorni
<i>Celestino</i> papa, come pretende il Pagi <span class="fnote">[Pagius, Crit. Baron.]</span>,
pontefice santo, pontefice glorioso per
molte sue azioni, e spezialmente pel suo
zelo contra de' pelagiani, semipelagiani
e nestoriani, e per avere mandato in
Iscozia oppure in Irlanda <i>Palladio</i>, che
fu apostolo e primo vescovo di que' popoli
barbari. Ebbe per successore nella
cattedra di san Pietro <i>Sisto III</i>, di patria
romano, il quale non tardò a procurare,
per quanto gli fu possibile, la pace nelle
chiese d'Oriente, divise a cagion di Nestorio.
Nel che parimente si adoperò con
vigore il piissimo imperadore Teodosio,
tanto che ne riuscì una tollerabil concordia.
Avea ben Galla Placidia Augusta,
per non poter di meno, appagata l'ambizione
d'Aezio suo generale, con dichiararlo
console nell'anno presente;
ma non per questo cessava in cuore di
lei l'odio conceputo pel tradimento fatto
a Bonifacio conte, e per l'uccisione di
Felice patrizio, e probabilmente per altre
di lui insolenze ed iniquità. Noi già vedemmo,
seguendo l'autorità di Procopio,
che Bonifacio, poco dopo la rotta datagli
dai Vandali, se ne era ritornato in Italia.
Ma ossia che quella giornata campale
succedesse nel presente anno, oppure
che Procopio affrettasse di troppo il di
lui ritorno, tanto san Prospero <span class="fnote">[Prosper, in Chronico.]</span> quanto
<span class="pagenum"><a id="Page_483"></a>[483]</span>
Marcellino <span class="fnote">[Marcell. Comes, in Chron.]</span> scrivono ch'egli solamente
in quest'anno dall'Africa venne
a Roma, e di là alla corte che dimorava
in Ravenna. Secondo Marcellino, egli fu
chiamato dalla stessa Placidia Augusta
per contrapporlo all'arrogante Aezio, il
quale in questi medesimi tempi, per quanto
abbiamo da Idacio <span class="fnote">[Idacius, in Chronico.]</span>, guerreggiava
nella Gallia; e dopo aver data una rotta
ai Franchi, i quali erano venuti di qua
dal Reno, fece pace con loro. Era in questi
tempi <i>Clodione</i> re de' Franchi, ed avea
per figliuolo <i>Meroveo</i>, il quale amicatosi
molto con Aezio, coll'aiuto di lui succedette
col tempo al padre. Lo stesso vescovo
Idacio, ch'era venuto a trovare
Aezio per aver dei soccorsi contro gli Svevi,
altro non impetrò, se non che fu spedito
con lui Censorio per legato ad essi
Svevi, che infestavano la Gallizia, per
farli desistere da quelle violenze. Tornato
adunque Bonifacio a Ravenna, non solamente
fu rimesso in grazia di Valentiniano
Augusto e di Placidia, ma dichiarato
ancora generale dell'una e dell'altra
milizia. Presso il Mezzabarba <span class="fnote">[Mediob., Numismat. Imper.]</span> si vede
in una medaglia di Valentiniano Augusto
nominato <i>Bonifacio</i>. Prospero Tirone <span class="fnote">[Prosper Tiro, in Chron.]</span>
ci ha conservata la notizia che Aezio
all'udire richiamato alla corte Bonifacio
e conferito a lui il generalato, con restarne
egli privato, per precauzione si
ritirò in siti fortificati, immaginandosi
che Bonifacio suo nemico cercherebbe
di far vendetta contra di lui. Nè s'ingannò.
Dopo pochi mesi Bonifacio con molte
forze fu a cercarlo, e trovatolo (non
dicono gli storici in qual luogo) gli diede
battaglia, e lo sconfisse bensì, ma perchè
erano venuti questi emuli stessi nel
conflitto alle mani insieme, Aezio che,
secondo Marcellino <span class="fnote">[Marcell., in Chronico.]</span>, avea preparato il
dì innanzi un dardo ossia un'asta più
lunga, il ferì gravemente con restar egli
<span class="pagenum"><a id="Page_484"></a>[484]</span>
illeso. Fra pochi giorni, come vuole san
Prospero, oppur dopo tre mesi, come
lasciò scritto il suddetto Marcellino, Bonifacio
di quella ferita si morì, lasciando
Pelagia sua moglie molto ricca, e con
indizio ch'egli cristianamente perdonasse
ad Aezio, perchè esortò la stessa moglie
a non maritarsi con altro uomo che
con esso Aezio. <i>Sebastiano</i> conte, genero
di Bonifacio, persona di gran credito, in
suo luogo fu creato generale. Ora Aezio,
trovandosi spennato e privo d'ogni autorità,
si ritirò nelle sue terre, non so se
nella Gallia, o nell'Italia; e quivi se ne
stava ben in guardia. Ma avendo tentato
un dì i suoi nemici con una improvvisa
scorreria di sorprenderlo, egli non veggendosi
quivi sicuro, se ne fuggì in Dalmazia,
e di là nelle Pannonie, dove trovò
il suo scampo presso gli Unni suoi antichi
amici. In quest'anno Valentiniano
Augusto con una sua costituzione <span class="fnote">[L. 3, lib. 4, tit. 23 Cod. Theodos.]</span>, indirizzata
a <i>Flaviano</i> prefetto del pretorio,
confermò i privilegi ai decurioni e silenziarii
del palazzo, ch'erano guardie del corpo
suo, per quanto crede il Gotofredo, ma
che fors'anche son da dire una specie di
milizia che stava nelle provincie, perchè
dopo aver militato il dovuto tempo, loro
è conceduto di venire alla corte, ancorchè
non chiamati dal principe.
</p>
<hr />
</div>

<div class="chapter">
<h2 class="hidden"><a id="CDXXXIII"></a>CDXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Sisto III</span> papa 2.</td>
  </tr>
  <tr>
    <td><span class="smcap">Teodosio</span> II imp. 32 e 26.</td>
  </tr>
  <tr>
    <td><span class="smcap">Valentiniano</span> III imperad. 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la quattordicesima
volta e <span class="smcap">Petronio Massimo</span>.
</p>

<p>
<i>Massimo</i>, che fu console in quest'anno,
era uno de' senatori romani più ricchi
e potenti. Gran confidenza passava
tra Valentiniano Augusto e lui. Egli dipoi
tirannicamente occupò l'imperio, siccome
vedremo. Il padre Sirmondo <span class="fnote">[Sirmondus, in Not. ad Sidon. epist. 11 et
13; et Append. Du-Cange in Dissert. de Numism.]</span> rapporta
<span class="pagenum"><a id="Page_485"></a>[485]</span>
una medaglia, in cui da una parte si legge
VALENTINIANVS P. F. AVG., e dall'altra
PETRONIVS MAXIMVS V. C. CONS. In
quest'anno <i>Giovanni</i> vescovo d'Antiochia
che fin qui avea sostenuto il partito
di Nestorio eretico, rinunziò al medesimo,
per opera specialmente di Sisto romano
pontefice. Ma non perciò s'ebbe una pace
intera nelle chiese d'Oriente, restando
tuttavia alcuni vescovi contrarii a Cirillo
vescovo d'Alessandria, i quali eziandio
appellarono alla santa sede romana, riconoscendo
quel privilegio di cui era fin
dai primi tempi in possesso la Chiesa
romana. Fioriva in questi giorni nella
Gallia <i>Giovanni Cassiano</i>, celebre autore
delle Collazioni, ossia delle Conferenze
de' padri, ma creduto infetto di opinioni
semipelagiane: contra del quale prese la
penna san Prospero d'Aquitania. Fioriva
ancora in Egitto <i>sant'Isidoro</i> monaco ed
abate di Pelusio. Abbiamo da Socrate <span class="fnote">[Socrat., Hist. Eccl., lib. 7, cap. 39.]</span>,
dalla Cronica Alessandrina <span class="fnote">[Chron. Alexandr. ad hunc ann.]</span> e da Marcellino
conte <span class="fnote">[Marcell. Comes, in Chron.]</span>, che nel presente anno
seguì in Costantinopoli un fierissimo incendio,
con restar divorata dalle fiamme
una gran parte della città settentrionale
colle terre appellate Achillee, e che durò
quel fuoco per tre dì. Il cardinale Baronio
attribuisce questo incendio, e la rotta
data in Africa, all'aver Teodosio Augusto
proceduto troppo mansuetamente contra
di Nestorio, e all'averlo favorito molti
nobili di Costantinopoli. Ma si fa torto
a quel pio imperadore e al popolo di Costantinopoli
che fu contra Nestorio, per
nulla dire del concilio che lo condannò.
Noi facciam troppo facilmente gl'interpreti
della mente di Dio, il quale non ha
bisogno di consigliarsi colle nostre povere
teste, se vuol permettere le prosperità
ai cattivi, nemici suoi, e mandar tribolazioni
ai buoni, suoi amici. Già vedemmo
che Aezio aveva spedito <i>Castorio</i>
ambasciatore insieme con <i>Idacio</i> vescovo,
autore della Cronica, agli Svevi che infestavano
<span class="pagenum"><a id="Page_486"></a>[486]</span>
la parte della Gallizia sottoposta
al romano imperio. Narra il medesimo
Idacio <span class="fnote">[Idacius, in Chron.]</span> che Castorio portò le risposte
alla corte imperiale di Ravenna; e che
<i>Ermerico</i> re di essi Svevi finalmente rinnovò
la pace co' popoli della Gallizia, mediante
l'interposizione de' vescovi, con
essergli stati dati perciò ostaggi: ma che
<i>Sinfosio</i> vescovo mandato da lui per affari
a Ravenna, se ne tornò indietro colle
mani vote. Erasi, per quanto abbiam detto,
rifugiato <i>Aezio</i> nella Pannonia presso
gli Unni, che quivi signoreggiavano; e
pel credito che avea con que' Barbari,
cominciò un gran trattato, per muoverli
contro l'Italia. <i>Rugila</i> era allora il re di
quella nazione. Prospero Tirone <span class="fnote">[Prosper Tiro, in Chronico.]</span> chiaramente
attesta che Aezio, ottenuto da
esso re un poderoso esercito, s'incamminava
verso queste contrade: il che udito
da Valentiniano Augusto, che si trovava
senza sufficienti forze da opporgli, chiamò
in suo aiuto i Goti, a mio credere,
quelli che dominavano nell'Aquitania.
Ma l'intenzione dell'astuto Aezio era,
non già di portar la guerra in Italia, ma
di far paura a Valentiniano, affine di obbligarlo
a rimetterlo in sua grazia, e nelle
dignità che gli erano state levate. Ed
in fatti, per attestato di san Prospero <span class="fnote">[Prosper, in Chron.]</span>,
valendosi dell'amicizia e del soccorso
di costoro, ottenne quanto volle da Valentiniano
e da Placidia, i quali giudicarono
meglio di cedere, benchè poco onorevolmente,
all'impertinenza di costui,
che di tirarsi addosso una guerra pericolosa.
Ed ecco dove era giunta la maestà
del nome romano. Anche Idacio
scrive sotto quest'anno, che Aezio fu dichiarato
generale dell'una e dell'altra
milizia, e poco dopo ottenne anche la dignità
di patrizio, come parimente attesta l'autore
della Miscella <span class="fnote">[Histor. Miscell. lib. 14.]</span>. Circa questi tempi,
come credette il Rossi <span class="fnote">[Rubeus, Histor. Ravenn, lib. 2.]</span>, ma forse
<span class="pagenum"><a id="Page_487"></a>[487]</span>
molto prima, Galla Placidia Augusta terminò
in Ravenna l'insigne e nobilissima
basilica di san Giovanni evangelista, fabbricata
vicino alla porta che si chiamava
<i>Arx Meduli</i>. Allorchè essa venne col figliuolo
Valentiniano da Salonichi verso
Salona, o verso Aquileia, nell'anno 424,
corse un gran pericolo per una fiera burrasca
di mare; ed essendosi votata a san
Giovanni evangelista, attribuì all'intercessione
di lui presso Dio l'aver salvata
la vita. Però, giunta a Ravenna, si diede
a fabbricare in onore di Dio sotto il nome
di questo santo Apostolo un tempio
magnifico, che tuttavia esiste. Se ne può
veder la descrizione nello Spicilegio della
chiesa di Ravenna da me dato alla luce <span class="fnote">[Rer. Italicar. Scriptor. tom. I, part. 2.]</span>,
ma non esente da qualche favola
nata nel progresso de' tempi. Quivi si
leggeva la seguente iscrizione, di cui anche
fa menzione Agnello storico di Ravenna <span class="fnote">[Agnellus, in Vitis Episcopor. Ravenn. tom. 2,
p. 1, Rer. Italic.]</span>,
che fiorì circa l'anno 830.
</p>

<p class="center">
<span class="scp">SANCTO AC BEATISSIMO APOSTOLO<br />
IOHANNI EVANGELISTAE<br />
GALLA PLACIDIA AVGVSTA<br />
CVM FILIO SVO<br />
PLACIDO VALENTINIANO AVGVSTO ET FILIA<br />
SVA IVSTA GRATA HONORIA<br />
AVGVSTA LIBERATIONIS PERICVL.<br />
MARIS VOTVM SOLVIT.</span>
</p>

<p>
Di qui abbiamo che anche <i>Giusta Grata
Honoria</i>, sorella di Valentiniano, ebbe
il titolo di <i>Augusta</i>; e questo ancora apparisce
da una medaglia rapportata dal
cardinal Baronio <span class="fnote">[Baron., Annal. Eccl.]</span>, dal Du-Cange <span class="fnote">[Du-Cange, Hist. Byzantin.]</span>
e dal Mezzabarba <span class="fnote">[Mediobarb., Numism. Imperator.]</span>, in cui si legge: D.
N. IVST. GRAT. HONORIA. P. F. AVG.
E nel rovescio: SALVS REIPVBLICAE
COM. OB. Tornerà occasion di parlare
in breve di questa principessa che lasciò
dopo di sè un brutto nome. Il Rossi aggiugne
<span class="pagenum"><a id="Page_488"></a>[488]</span>
che in esso tempio alla destra
nell'arco del volto erano formate col
musaico le immagini di <i>Costantino, Teodosio
I, Arcadio, ed Onorio Augusti;</i> e
alla sinistra, di <i>Valentiniano III, Graziano
e Costanzo Augusti</i>, e di <i>Graziano nipote</i>
e di <i>Giovanni nipote</i>: i quali due ultimi
sono a noi ignoti nella famiglia di Teodosio
il Grande. Eranvi ancora più basso
le immagini di <i>Teodosio II</i> imperadore,
e di <i>Eudocia</i> sua moglie, siccome ancor
quelle di <i>Arcadio</i> imperadore, e di <i>Eudossia</i>
sua moglie. Ma presso l'antichissimo
Agnello, e nello Spicilegio suddetto, non
troviamo questa sì precisa descrizione, a
noi conservata dal suddetto Girolamo
Rossi.
</p>
<hr />
</div>

<div class="chapter">
<h2 class="hidden"><a id="CDXXXIV"></a>CDXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Sisto III</span> papa 3.</td>
  </tr>
  <tr>
    <td><span class="smcap">Teodosio</span> II imperad. 33 e 27.</td>
  </tr>
  <tr>
    <td><span class="smcap">Valentiniano</span> III imperad. 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Ariovindo</span> ed <span class="smcap">Aspare</span>.
</p>

<p>
Dacchè Aezio si vide forte per la ricuperata
dignità di generale, colla giunta
ancora dell'altra più riguardevole di patrizio,
non tardò a vendicarsi come potè
contro i parenti del defunto Bonifacio
conte. Però in quest'anno, secondo la
testimonianza d'Idacio <span class="fnote">[Idacius, in Chronic.]</span>, <i>Sebastiano</i>
genero di esso Bonifacio, e succeduto a
lui nel generalato, per opera d'Aezio fu
mandato in esilio, o pure per timore di
lui elesse l'esilio, e fuggitivo si ricoverò
alla corte di Costantinopoli. Sappiamo
ancora da san Prospero <span class="fnote">[S. Prosper, de promiss., cap. 6.]</span> che <i>Aspare</i>
console occidentale, per quanto crede il
padre Pagi (ma fors'anche orientale,
non apparendo ch'egli passasse dal servigio
di Teodosio Augusto a quello di
Valentiniano imperadore), Aspare, dico,
fu inviato a Cartagine, senza che se ne
sappia il motivo, se non che durava in
quelle parti tuttavia la guerra coi Vandali.
<span class="pagenum"><a id="Page_489"></a>[489]</span>
Secondo Prospero Tirone <span class="fnote">[Prosper Tiro, in Chronic.]</span>, in
quest'anno finì di vivere <i>Rugila</i> re degli
Unni, con cui i Romani aveano confermata
la pace, ed ebbe per successore
<i>Bleda</i> ed <i>Attila</i> fratelli. Questo Rugila è
chiamato Roa da Giordano storico, e
Roila da Teodoreto <span class="fnote">[Theod., Hist. Eccl., lib. 5, cap. 37.]</span>, il quale aggiugne
che costui avea saccheggiata la Tracia,
e minacciato l'assedio alla stessa
città di Costantinopoli, e di volerla schiantare
da' fondamenti. Non tarderà molto
a venire in iscena Attila suo successore.
Teodosio Augusto in quest'anno, per
quanto potè, sovvenne al bisogno dei
poveri di Costantinopoli in tempo di carestia,
con applicare secento undici libbre
d'oro del suo erario per comperar
grani in loro sovvenimento <span class="fnote">[L. 3, da frument. Urb. Constantinop. Cod.
Theod.]</span>, ordinando
che fossero condannati gli uffiziali nel
doppio di tutto quello che avessero ritenuto
di questa somma. Comandò eziandio
con altra legge <span class="fnote">[L. unica de bonis Cleric. Cod. Theod.]</span> che i beni dei
chierici e monaci, che mancassero di vita
senza testamento, fossero applicati alle
chiese, alle quali erano ascritti; e non
già ai parenti o al fisco, siccome dianzi
si facea. Accadde ancora che <i>Melania</i>
giovane, donna di santa vita, e monaca
non claustrale, abitante allora in Gerusalemme,
fu chiamata a Costantinopoli da
<i>Volusiano</i> suo zio paterno, prefetto di
Roma, che per affari era stato inviato
alla corte d'Oriente. Venne la piissima
donna, e tanto seppe dire insieme con
<i>Procle</i> insigne vescovo di Costantinopoli,
che Volusiano stato fin allora gentile, si
convertì alla religione di Cristo: e fu cosa
maravigliosa ch'egli infermo, subito
dopo avere ricevuta la grazia del battesimo,
morì. Ma in Ravenna accadde un
fallo vituperoso per quella corte. <i>Grata
Giusta Onoria Augusta</i>, sorella di Valentiniano
imperadore, siccome poco fa vedemmo,
non per anche maritata, si stava
<span class="pagenum"><a id="Page_490"></a>[490]</span>
in corte colla madre e col fratello, ma
senza quella buona guardia, di cui abbisognano
le fanciulle. Perciò ella ebbe
comodità di troppo dimesticarsi con Eugenio
suo procuratore, e ne restò gravida.
Marcellino conte istorico <span class="fnote">[Marcell. Comes, in Chron.]</span> quegli
è che notò questo brutto avvenimento,
con aggiugnere ch'essa Onoria fu inviata
alla corte di Teodosio Augusto. Qui
si dimanda qual sia stata la prudenza di
que' regnanti in tener sì poca guardia
alle principesse fanciulle, e quale in aver
preso il ripiego di scacciare la mal accorta
principessa. In vece di occultar
questo fallo, par quasi che si studiassero
di divulgarlo dappertutto. In questi tempi
fiorì in Provenza <i>Vincenzo Lerinense</i>,
autore dell'Aureo Commonitorio contro
le eresie, ma creduto per qualche tempo
fautore degli errori de' semipelagiani. San
Prospero scrisse contra di lui.
</p>
<hr />
</div>

<div class="chapter">
<h2 class="hidden"><a id="CDXXXV"></a>CDXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Sisto III</span> papa 4.</td>
  </tr>
  <tr>
    <td><span class="smcap">Teodosio</span> II imp. 34 e 28.</td>
  </tr>
  <tr>
    <td><span class="smcap">Valentiniano</span> III imper. 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la quindicesima
volta e <span class="smcap">Valentiniano Augusto</span> per la
quarta.
</p>

<p>
Teodosio imperadore, zelante custode
della dottrina della Chiesa, perchè tuttavia
bolliva in Oriente una fiera discordia
per cagione del condannato e deposto
Nestorio, in quest'anno fece proibire la
lettura dei di lui libri <span class="fnote">[Pagius, Critic. Baron.]</span>, con ordinare
eziandio che fossero bruciati. Furono
inoltre esiliati non pochi vescovi, che
ostinatamente o non volevano condannar
quell'eretico, o ricusavano di aver comunione
con <i>Cirillo</i> vescovo d'Alessandria,
cioè col primo mobile di tutti gli
atti contra di Nestorio. Intanto <i>Aezio</i> generale
di Valentiniano, secondochè abbiamo
da san Prospero <span class="fnote">[Prosper, in Chronic.]</span>, era passato
<span class="pagenum"><a id="Page_491"></a>[491]</span>
nelle Gallie per mettere in dovere i Borgognoni,
cioè que' Barbari, che già stabiliti
nel paese, onde poi venne il nome
della Borgogna, ed in altri circonvicini
paesi, infestavano le provincie romane.
Idacio <span class="fnote">[Idacius, in Chron.]</span> scrive che costoro si ribellarono,
con indizio ch'essi signoreggiavano
bensì in quelle contrade, ma con riconoscere
l'imperador d'Occidente per loro
sovrano. Riuscì a quel valoroso generale
di dar loro una rotta tale, che <i>Gundicario</i>
re de' medesimi fu obbligato a supplicare
per ottener la pace, che gli venne
accordata da Aezio. Fa menzione di
questa vittoria anche Apollinare Sidonio <span class="fnote">[Sidon., in Panegyr. Aviti.]</span>,
con dire che i Borgognoni s'erano
scatenati contro la provincia belgica;
e che <i>Avito</i>, il qual poscia fu imperadore,
anche questa volta fu compagno di Aezio
nello sconfiggerli. Abbiamo parimente dal
sopraddetto Prospero, siccome ancora
da Cassiodoro <span class="fnote">[Cassiod., in Chronic.]</span>, che nel febbraio del
presente anno in Africa nella città d'Ippona
fu conchiusa la pace fra l'imperador
Valentiniano e Genserico re de' Vandali,
con avere il primo ceduta all'altro
una porzione dell'Africa. Sant'Isidoro <span class="fnote">[Isidorus, in Chron. Vandal.]</span>
attesta che Genserico in quella occasione
si obbligò con forti giuramenti di non
molestar in avvenire le provincie romane.
Questa pace, che l'autore della Miscella <span class="fnote">[Histor. Miscell., lib. 14.]</span>
chiama piuttosto necessaria che
utile, fu maneggiata e condotta a fine da
<i>Trigezio</i> uffiziale di Valentiniano. E d'essa
fa menzione ancora Procopio <span class="fnote">[Procop., lib. 1, cap. 4, de Bell. Vand.]</span>, con
lodare la prudenza di Genserico, il quale,
senza lasciarsi gonfiare dalle passate prosperità,
pensando che, se continuava
la guerra, poteva voltar faccia la fortuna,
giudicò più spediente di assicurar colla
pace le conquiste già fatte. Aggiugne Procopio
che Genserico si obbligò di pagar
ogni anno tributo a Valentiniano Augusto,
e che per, sicurezza de' patti, mandò
<span class="pagenum"><a id="Page_492"></a>[492]</span>
per ostaggio a Ravenna <i>Unnerico</i> suo figliuolo.
Certo è che restò in poter dell'imperadore
Cartagine; qual parte toccasse
a Genserico, lo vedremo più abbasso.
Era fuggito a Costantinopoli <i>Sebastiano</i>
conte, e genero già di Bonifacio
patrizio, siccome è detto di sopra. Bisogna
che la persecuzion d'Aezio patrizio
il raggiugnesse fino colà; perciocchè sotto
quest'anno racconta Marcellino conte <span class="fnote">[Marcell. Comes, in Chron.]</span>
ch'egli fuggì dalla città Augusta, e
che poi in Africa fu ucciso. Ma egli non
andò a dirittura in Africa, e la sua morte
appartiene ad altro tempo, siccome
vedremo più abbasso. Sembra bensì
doversi riferire a quest'anno ciò che
narra Prospero Tirone <span class="fnote">[Prosper Tiro, in Chron.]</span>, cioè che nella
Gallia ulteriore succedette una ribellione,
di cui fu capo un certo Tibatone, con
essersi levati que' popoli dalla ubbidienza
del romano imperio. Avvenne di più, che
in mezzo a quelle turbolenze quasi tutti
i servi, o, vogliam dire, gli schiavi, sottrattisi
all'ubbidienza de' lor padroni,
in <i>Bagaudam conspiravere</i>. Colle quali parole
vuol dire che costoro si gittarono
nella fazione de' Bagaudi. Così erano
chiamati nella Gallia le migliaia di contadini
e di altre persone che per cagione
del mal governo degli uffiziali dell'imperadore
s'erano ribellati molti anni prima,
e dopo essersi fatti fuori nelle castella
e rocche, viveano di ladronecci e
rapine. Veggasi il Du-Cange <span class="fnote">[Du-Cange, in Glossar. Latinit. ad vocem
<i>Bagauda.</i>]</span>. Con costoro
dunque s'attrupparono anche in
gran parte i servi di quelle contrade, per
vivere col mestiere infame degli altri.
Scrive il Sigonio <span class="fnote">[Sigon., de Regno Occident. lib. 12.]</span> che Valentiniano Augusto
si portò in quest'anno a Roma per
solennizzarvi l'anno decimo del suo imperio:
il che fu fatto con gran magnificenza
di giuochi e spettacoli. Onde s'abbia
egli tratto questo viaggio dell'imperadore,
non l'ho fin qui rinvenuto.
</p>
<hr />
</div>

<div class="chapter">
<p>
<span class="pagenum"><a id="Page_493"></a>[493]</span>
</p>

<h2 class="hidden"><a id="CDXXXVI"></a>CDXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXVI</span>. Indiz. <span class="scp">IV</span>.</td>
  </tr>
  <tr>
    <td><span class="smcap">Sisto III</span> papa 5.</td>
  </tr>
  <tr>
    <td><span class="smcap">Teodosio</span> II imp. 35 e 29.</td>
  </tr>
  <tr>
    <td><span class="smcap">Valentiniano</span> III imper. 12.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Artemio Isidoro</span> e <span class="smcap">Flavio Senatore</span>.
</p>

<p>
Amendue questi consoli furono creati
in Oriente da Teodosio Augusto. <i>Senatore</i>
si trova ancora chiamato <i>Patrizio</i> in una
lettera di Teodoreto <span class="fnote">[Theod., Epist. XLIII.]</span> e negli atti del
concilio calcedonense. Gli ho io dato il
nome di <i>Flavio</i>, perchè così ha un'iscrizione
da me prodotta nella mia Raccolta <span class="fnote">[Thesaur. Novus Inscript. Class. Consulum.]</span>.
Durava la pace tra i Romani e i
Goti appellati Visigoti, che signoreggiavano
nella Gallia le provincie dell'Aquitania
e Settimania. Ma <i>Teodorico</i> re d'essi
Goti, non contento de' confini del suo
regno, cercò in questi tempi di dilatarlo
alle spese de' vicini. Però uscito in campagna,
secondochè attesta s. Prospero <span class="fnote">[Prosper, in Chronic.]</span>,
s'impadronì della maggior parte delle
città confinanti, e pose l'assedio a Narbona.
Fecero lungamente una gagliarda
difesa i soldati romani coi cittadini, ma
per la mancanza de' viveri erano vicini a
cadere nelle mani del re barbaro, quando
<i>Aezio</i> generale dell'imperadore, che
si trovava allora nelle Gallie, spedì in loro
aiuto <i>Litorio</i> conte con un grosso corpo
di milizie. Questi avendo fatto prendere
a cadauno de' cavalieri in groppa
due moggia di grano, minori di gran lunga
allora, che quei d'oggidì, spinse coraggiosamente
innanzi, e gli riuscì d'entrare
nella città, con provvederla abbondantemente
di vettovaglia. Allora i Goti,
ossia che seguisse un combattimento, in
cui ebbero la peggio, oppure che vedessero
cessata affatto la speranza di conquistar
quella piazza, e massimamente
dopo un sì poderoso rinforzo di viveri e
di gente, ritiratisi in fuga, abbandonarono
<span class="pagenum"><a id="Page_494"></a>[494]</span>
l'assedio. Idacio <span class="fnote">[Idacius, in Chron.]</span> anch'egli scrive (ma
sotto l'anno seguente) che i Goti cominciarono
ad assediar Narbona; e poscia
sul fin di esso anno 436, o pure nel
susseguente 437, seguita a dire che Narbona
fu liberata dall'assedio de' Goti per
valore di Aezio generale della milizia cesarea:
il che fa vedere che non è sempre
sicura la cronologia d'Idacio. Sant'Isidoro <span class="fnote">[Isidorus, in Chron. Gothor.]</span>
aggiugne che Teoderico fu messo
in fuga da Litorio capitano della milizia
romana, il quale menava in suo aiuto gli
Unni. A quest'anno ancora, o al seguente,
s'ha da riferire una scossa grande data
al regno de' Borgognoni nelle Gallie.
Prospero Tirone <span class="fnote">[Prosper Tiro, in Chronic.]</span> lasciò scritto che si
accese una terribil guerra tra i Romani
e i Borgognoni, e che essendo venuti ad
una giornata campale, Aezio generale
de' Romani riportò un'insigne vittoria
colla morte di Gundicario re di quei
Barbari, la nazion de' quali ivi perì quasi
tutta. S. Prospero aggiugne che in quest'impresa
gli Unni furono collegati dei
Romani, anzi a lor stessi attribuisce questa
gran vittoria. E che in questo fatto
d'armi intervenisse lo stesso <i>Attila</i> re
degli Unni, si raccoglie da Paolo Diacono
nelle vite de' vescovi di Metz <span class="fnote">[Paulus Diacon., in Vitis Episcopor. Metens.]</span>, dove
narra che Attila, dopo avere atterrato
<i>Gundicario</i> re de' Borgognoni, si diede a
saccheggiar tutte le contrade delle Gallie.
Ma convien ben confessare che la storia
di questi tempi resta assai scura e mancante
di notizie, non sapendo noi dove
allora avessero la lor sede gli Unni, i
quali di sopra vedemmo cacciati dalle
Pannonie; nè come Attila entrasse nelle
Gallie, e ne uscisse poco appresso; nè
perchè, se era in lega con Aezio, si mettesse
poi a devastar esse Gallie. Aggiungasi
che Idacio <span class="fnote">[Idacius, in Chron.]</span> imbroglia la cronologia,
perchè sembra rapportar piuttosto questo
fatto all'anno seguente, se è vero ciò che
<span class="pagenum"><a id="Page_495"></a>[495]</span>
pretende il padre Pagi, cioè che il suo
anno d'Abramo 2453 cominci il primo
dì d'ottobre dell'anno nostro 436, perciocchè
Idacio sotto quell'anno, dopo la
liberazion di Narbona, scrive che furono
uccisi circa ventimila Borgognoni. Bisogna
ancora supporre che gli Svevi nella
Gallicia inquietassero i popoli romani,
giacchè il medesimo Idacio sotto lo stesso
anno racconta che furono spediti per
ambasciatori a quella barbara nazione
Censorio e Fretimondo per commissione,
come si può credere, di Aezio. Per altro
non sussiste ciò che racconta Prospero
Tirone, cioè che perisse quasi tutta la
nazion dei Borgognoni, perchè oltre al
vederla tuttavia durare, all'anno 456
troveremo anche i re loro, per attestato
di Giordano storico. Abbiamo poi da
Marcellino conte <span class="fnote">[Marcell. Comes, in Chron.]</span> che Teodosio in
quest'anno andò a Cizico, città della Misia,
per mare; e dopo aver fatti a quella
città molti benefizii, se ne tornò a Costantinopoli.
Da un rescritto ancora, che
vien rapportato dal cardinal Baronio <span class="fnote">[Baron., Annal. Eccl.]</span>,
intendiamo che nel presente anno da esso
piissimo Augusto fu relegato in Oasi, luogo
di solitudine nell'Egitto, l'empio Nestorio;
perchè avendolo prima confinato in un
monistero di Antiochia, non lasciava di
seminar le sue eresie. Però non si sa vedere
quali bilancie adoperasse il cardinal
annalista, là dove accusa quel pio imperadore
di una peccaminosa indulgenza
verso quell'eresiarca. Sbalzato di qua e
di là questo mal uomo, e più che mai
ostinato nei suoi errori, finì di vivere
e d'infettare la Chiesa nel presente anno.
Evagrio, Teodoro Lettore, Cedreno e
Niceforo scrivono che gli si putrefece la
persona tutta, e gli si empiè di vermini
la lingua; ma non c'è obbligazione di
prestar fede a questo racconto.
</p>
<hr />
</div>

<div class="chapter">
<p>
<span class="pagenum"><a id="Page_496"></a>[496]</span>
</p>

<h2 class="hidden"><a id="CDXXXVII"></a>CDXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Sisto III</span> papa 6.</td>
  </tr>
  <tr>
    <td><span class="smcap">Teodosio</span> II imper. 36 e 30.</td>
  </tr>
  <tr>
    <td><span class="smcap">Valentiniano</span> III imper. 13.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Aezio</span> per la seconda volta e <span class="smcap">Sigisboldo</span>.
</p>

<p>
Vedemmo di sopra all'anno 430 <i>Segisvoldo</i>
generale dell'armata di Valentiniano
in Africa. Egli è quello stesso che
nei Fasti del presente anno si truova console,
essendo lo stesso nome <i>Sigisboldo</i>
e <i>Segisvoldo</i>. Ascese dipoi questo personaggio
anche alla dignità di patrizio,
facendone fede Costanzo prete nella vita
di san Germano vescovo autissiodorense,
ossia di Auxerre nella Gallia. In questi
tempi, per attestato di san Prospero <span class="fnote">[Prosper, in Chronico.]</span>,
non contento Genserico di aver tolto in
Africa tanto paese all'imperio romano,
si diede ancora a perseguitar i Cattolici,
con pensiero di far ricevere a quegli abitanti
l'eresia ariana, ch'egli colla nazione
vandalica professava. L'odio suo
principalmente si scaricò sopra i vescovi
cattolici, i quali, senza lasciarsi atterrire
dalle minacce e dai fatti di quel Barbaro,
sostennero coraggiosamente la vera religione.
Fra essi i più riguardevoli furono
<i>Possidio</i> vescovo di Calama, <i>Novato</i> di
Sitifa e <i>Severiano</i> di non so qual sedia,
a' quali furono tolte le basiliche, e dato
il bando dalle città. Nelle Gallie poi, siccome
lasciò scritto il suddetto san Prospero,
in quest'anno Aezio fece guerra
ai Goti, avendo per suoi collegati gli Unni
che tuttavia stanziavano in quelle parti.
E sotto questo medesimo anno ci fa
sapere Prospero Tirone <span class="fnote">[Prosper Tiro, in Chronico.]</span> che fu preso
Tibatone con gli altri capi della ribellione
svegliata nella Gallia ulteriore, parte dei
quali tagliata fu a pezzi; e che questa
vittoria servì ancora a dileguar le insolenze
dei Bagaudi sopra descritti. Avea
Valentiniano, quando anche era fanciullo,
siccome è detto di sopra, contratti gli
<span class="pagenum"><a id="Page_497"></a>[497]</span>
sponsali con <i>Licinia Eudossia</i> figliuola di
Teodosio II, imperador d'Oriente, quand'anche
essa era di tenera età. Ora giunto
il tempo di effettuare il matrimonio,
Valentiniano si mosse da Roma per mare
alla volta di Costantinopoli. Socrate,
scrittor di quei tempi, osserva <span class="fnote">[Socrat., Hist. Eccl., lib. 7, cap. 44.]</span> che
erano disposte le cose, e convenuto tra
Teodosio e Valentiniano, che le nozze si
avessero a fare nei confini dell'uno e
dell'altro imperio, e che perciò era stata
eletta Tessalonica, ossia Salonichi. Ma
Valentiniano con sue lettere fece sapere
a Teodosio che non volea permettere tanto
incomodo, e che a questo fine egli andrebbe
in persona a Costantinopoli. Laonde,
dopo avere guernito i più importanti
luoghi del suo imperio di buone guarnigioni,
passò a quella regal città, dove seguirono
le splendide nozze di questi principi.
Ma strana cosa è che Socrate riferisce
un sì rilevante avvenimento sotto
il consolato d'Isidoro e Senatore, cioè
nell'anno precedente: laddove Marcellino
conte <span class="fnote">[Marcell. Comes, in Chron.]</span>, la Cronica Alessandrina <span class="fnote">[Chron. Alexandr.]</span>,
Cassiodoro <span class="fnote">[Cassiodorus, in Chron.]</span> e san Prospero <span class="fnote">[Prosper, in Chron.]</span> lo raccontano
sotto l'anno presente. E l'autore
di essa Cronica Alessandrina scrive
che quella suntuosa funzione seguì nel
dì 29 d'ottobre. Più sicuro è l'attenersi
a tanti autori tutti concordi, che al solo
Socrate, al cui testo può essere stato aggiunto
da qualche ignorante dei secoli
susseguenti quel consolato. Si partì poi
Valentiniano colla moglie Augusta da
Costantinopoli; ma perchè non si arrischiò
di continuare il viaggio per mare
in tempo di verno, fermossi colla corte
in Tessalonica fino alla nuova stagione.
Ma non si dee tacere una particolarità
assai rilevante. Solito era presso i Romani,
e dura tuttavia il costume, che i
mariti prendano non solamente la moglie,
ma anche la dote pingue, per quanto
<span class="pagenum"><a id="Page_498"></a>[498]</span>
si può. Il contrario succedette in queste
nozze. Bisognò che Placidia Augusta e
il figliuolo Augusto, se vollero conchiudere
questo matrimonio, cedessero all'imperador
Teodosio la parte dell'Illirico
spettante all'imperio d'Occidente.
Ne dobbiam la notizia a Giordano storico <span class="fnote">[Jordan., de Success. Regnorum.]</span>.
E Cassiodoro <span class="fnote">[Cassiod., lib. 11, epist. 11.]</span> ancora lasciò
scritto, che Placidia si procurò una nuora
colla perdita dell'Illirico, e che il matrimonio
del regnante divenne una division
dolorosa per le provincie. Finalmente
è da osservare che Valentiniano
ed Eudossia erano parenti in terzo grado,
e pure niuno degli scrittori notò che
per celebrar quelle nozze fosse presa dispensa
alcuna.
</p>
<hr />
</div>

<div class="chapter">
<h2 class="hidden"><a id="CDXXXVIII"></a>CDXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Sisto III</span> papa 7.</td>
  </tr>
  <tr>
    <td><span class="smcap">Teodosio</span> II imperad. 37 e 31.</td>
  </tr>
  <tr>
    <td><span class="smcap">Valentiniano</span> III imperad. 14.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la sedicesima volta,
e <span class="smcap">Anicio Acilio Glabrione Fausto</span>.
</p>

<p>
I nomi del secondo console, non conosciuti
in addietro, risultano da una
iscrizione da me data alla luce <span class="fnote">[Thes. Novus Inscript., pag. 404.]</span>. S'era
creduto in passato per fallo dei copisti,
che Teodosio Augusto nell'anno 435 avesse
pubblicato il Codice, chiamato dal
suo nome Teodosiano; ma Jacopo Gotofredo <span class="fnote">[Gothofred., in Prolegomen. ad Cod. Theodos.]</span>
mise in chiaro, che solamente
nel presente anno seguì questa pubblicazione.
In fatti si truovano in esso Codice
leggi date anche nel 436 e 437. La legge,
con cui fu confermato esso Codice da
Teodosio, si vede indirizzata a <i>Fiorenzo</i>,
che era prefetto del pretorio dell'Oriente
in quest'anno, e non già nel 435. Prospero
Tirone <span class="fnote">[Prosper Tiro, in Chronic.]</span> anch'egli sotto quest'anno
riferisce l'edizion d'esso Codice. Questa
<span class="pagenum"><a id="Page_499"></a>[499]</span>
nobil fatica e raccolta di leggi imperiali fece
grande onore a Teodosio imperatore,
essendo stato ricevuto esso Codice, non
solo nell'Oriente, ma anche nell'Occidente
per l'Italia, Francia e Spagna, e
fin presso i Barbari, che s'erano piantati
in queste provincie. Questo credito gli
avvenne, perchè dianzi la giurisprudenza
avea delle leggi contrarie fra loro, e molte
d'esse occulte, e sparse qua e là con
innumerabili consulti e risposte, di maniera
che i giudici e legisti faceano alto
e basso, e decideano con sommo arbitrio
le cause, mancando loro un intero libro
delle costituzioni de' principi. In questo
anno pure esso imperador Teodosio lasciò
andare Eudocia Augusta sua moglie
a Gerusalemme a sciogliere un voto fatto
a Dio <span class="fnote">[Socrat., Hist. Eccl., lib. 7, cap. 46.]</span>, se potevano maritar la figliuola,
siccome poi loro venne fatto. Anche
santa Melania la giovane, allorchè fu in
Costantinopoli, avea esortata l'imperadrice
alla visita di que' luoghi santi; ed
essa Melania, trovandosi poi in Gerusalemme,
andò incontro all'imperadrice, e
ne ricevette molti onori. Fanno menzione
ancora di questa andata Teofane <span class="fnote">[Theoph., in Chronogr.]</span>, e
l'autore della Miscella <span class="fnote">[Hist. Miscella, lib. 14.]</span> ed Evagrio <span class="fnote">[Evagr., lib. 1, cap. 20.]</span>,
e tutti concordano ch'ella ornò di ricchissimi
doni le chiese, non solamente di
Gerusalemme, ma anche di tutte le città
per dove ella passò nell'andare e tornare.
Aggiugne di più Evagrio, ch'essa rifece
le mura della santa città, e quivi edificò
varii monasteri, lasciando dappertutto
fama di piissima principessa. Ma
Evagrio confonde con quest'andata l'altra,
che seguì dopo alcuni anni, e della
quale parleremo più abbasso. Accadde
ancora in quest'anno, che predicando
<i>Proclo</i> vescovo di Costantinopoli le lodi
di san Giovanni Grisostomo suo antecessore <span class="fnote">[Socrat., lib. 7, cap. 44.]</span>,
il popolo alzò le voci, domandando
che il suo corpo fosse riportato in
<span class="pagenum"><a id="Page_500"></a>[500]</span>
quella città, dove era stato pastore <span class="fnote">[Baron., Annal. Eccl.]</span>.
Però Teodosio, udito le premure di Proclo
e del popolo, puntualmente ne eseguì
la traslazione con gran solennità, e con
chieder egli perdono, e pregare per gli
suoi genitori che aveano perseguitato
cotanto un così insigne e santo prelato.
E nel presente anno abbiamo da Evagrio <span class="fnote">[Evagr., lib. 1, cap. 16. Niceph., lib. 14, c. 45.]</span>,
che furono ancora trasportate
le sacre ossa dell'incomparabil santo
martire Ignazio dal cimitero fuori d'Antiochia
entro la città nel tempio appellato
Ticheo. Intanto venuta la primavera,
Valentiniano Augusto colla real consorte,
per attestato di Marcellino conte <span class="fnote">[Marcell. Comes, in Chron.]</span>,
partitosi da Salonichi, felicemente si restituì
a Ravenna. Duravano tuttavia varii
moti di guerra nella Gallia, dove i
Goti erano in armi. San Prospero <span class="fnote">[Prosper, in Chronic.]</span>
nota sotto quest'anno che contra di quei
Barbari fu combattuto con felicità; ed
Idacio <span class="fnote">[Idacius, in Chron.]</span> ci fa sapere che riuscì ad Aezio,
generale dell'armata imperiale, di tagliar
a pezzi ottomila d'essi Goti. Aggiugne
il medesimo autore che gli Svevi, dai
quali era infestata una parte del popolo
della Gallicia, si ridussero a riconfermar
la pace. Gravemente s'infermò in questi
tempi <i>Ermerico</i> re de' medesimi Svevi,
e però dichiarò re suo figliuolo <i>Rechila</i>,
il quale appresso Singilio fiume della Betica
con un corpo di gente diede battaglia
ad Andevoto e lo sconfisse, con restare
sua preda un grossissimo valsente
d'oro e d'argento. Il Sigonio <span class="fnote">[Sigonius, lib. 12, de Occident. Imper.]</span>, a cui
mancavano molti aiuti per la storia, che
son venuti alla luce dipoi, narra in quest'anno,
ma fuor di sito, che i Goti in
Ispagna sconfissero Rechila re degli Svevi,
e gli tolsero il tesoro. Anzi Rechila fu
nell'anno presente vincitore, e quell'Andevoto
era capitano dell'esercito romano,
perciocchè sant'Isidoro <span class="fnote">[Isidorus, in Chron. Svevor.]</span> scrive che
<span class="pagenum"><a id="Page_501"></a>[501]</span>
Rechila con una gran parte dell'esercito
fece giornata con Andevoto duce della
milizia romana, che gli era venuto incontro
con gran forza, e presso Singilio
fiume della Betica il mise in rotta, con
venire alle sue mani il tesoro del medesimo.
S'era poi formata nell'anno antecedente,
per attestato di Prospero <span class="fnote">[Prosper, in Chron.]</span>,
una compagnia di corsari di mare, composta
di disertori barbari, cioè Vandali,
Goti e Svevi; e costoro nel presente
diedero il guasto a molte isole del Mediterraneo,
e spezialmente alla Sicilia. Ma
abbiamo sotto quest'anno da Marcellino
conte <span class="fnote">[Marcell., in Chron.]</span>, che Cotradi, uno de' capi di
questi corsari, con assaissimi suoi seguaci
fu preso ed ucciso. Fioriva in questi
tempi <i>Valeria Faltonia Proba</i>, moglie
di <i>Adelfio</i> proconsole, donna di felice
ingegno e scienziata, che compose i Centoni
di Virgilio. Ad imitazione di essa anche
<i>Eudocia</i> moglie di Teodosio Augusto
formò i Centoni d'Omero. Fiorivano ancora
san <i>Cirillo</i> vescovo d'Alessandria,
e <i>Teodoreto</i> vescovo di Ciro, eccellenti
scrittori della Chiesa di Dio.
</p>
<hr />
</div>

<div class="chapter">
<h2 class="hidden"><a id="CDXXXIX"></a>CDXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXXXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Sisto III</span> papa 8.</td>
  </tr>
  <tr>
    <td><span class="smcap">Teodosio</span> II imperad. 38 e 32.</td>
  </tr>
  <tr>
    <td><span class="smcap">Valentiniano</span> III imperad. 15.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la decimasettima
volta e <span class="smcap">Festo</span>.
</p>

<p>
Dopo avere impiegati molti mesi
l'Augusta Eudocia nella visita de' santi
luoghi di Gerusalemme, sen venne ad
Antiochia, dove quel popolo, secondochè
scritte Evagrio <span class="fnote">[Evagr., Hist., lib. 1, cap. 20.]</span>, in memoria sua le
innalzò una statua di bronzo, lavorata
con molto artifizio. Ed essa poi, in ricompensa
di questo onore, fu cagione che
Teodosio suo consorte fece una considerabil
giunta a quella città, con ampliare
il muro sino alla porta che guida al borgo
<span class="pagenum"><a id="Page_502"></a>[502]</span>
di Dafne. Ma, secondo la Cronica Alessandrina <span class="fnote">[Chron. Alexandr.]</span>,
Eudocia andò ad Antiochia
nel suo secondo viaggio ai luoghi
santi, siccome vedremo all'anno 448.
Finalmente, come narra Marcellino <span class="fnote">[Marcellin., in Chron.]</span>,
essa si restituì a Costantinopoli con portar
seco le reliquie di santo Stefano protomartire,
che furono poste nella basilica
di san Lorenzo. Pativasi poi da gran
tempo una grave carestia in Oriente, ed
attribuendone il piissimo imperador Teodosio
la cagione ai Giudei, ai Samaritani,
agli eretici, e massimamente ai gentili, i
quali, ad onta di tanti editti, seguitavano
in segreto a sagrificare ai loro falsi dii,
pubblicò in quest'anno un severissimo
editto contra dei medesimi, quale si legge
fra le di lui Novelle <span class="fnote">[Novell. Theodos. tit. 3, tom. 6 Cod. Theod.]</span>. Altri editti pubblicati
dallo stesso imperadore sopra varie
materie in quest'anno si possono
vedere fra le stesse Novelle. Sappiamo
ancora dalla Cronica Alessandrina che
esso imperadore fece in questi tempi le
mura alla città di Costantinopoli per tutta
la parte che guarda il mare. Ma di
Valentiniano Augusto non s'ha memoria
alcuna in quest'anno. Egli probabilmente
si dava bel tempo in Ravenna, città che
nel presente, o nel susseguente anno, come
sospetta il padre Bacchini nelle sue
annotazioni alle vite de' vescovi ravennati
di Agnello <span class="fnote">[Agnell., Vit. Episcopor. Ravennat. tom. 2,
part. 1, Rer. Italicar.]</span>, autore del secolo
nono, meritò d'avere per suo vescovo
<i>san Pier Grisologo</i>, celebre scrittore della
Chiesa di Dio, e probabilmente primo
arcivescovo di Ravenna, la cui elezione,
secondochè s'ha dallo stesso Agnello, fu
miracolosa. Nè è da stupire, se dimorando
Galla Placidia e Valentiniano III Augusti
in Ravenna, volendo essi condecorar
quella chiesa, ottennero dal romano
pontefice ch'essa fosse eretta in arcivescovato,
e che si smembrassero dalla
metropoli di Milano molte chiese, per
<span class="pagenum"><a id="Page_503"></a>[503]</span>
sottoporle al metropolitano di Ravenna.
Già dissi che nella concordia seguita in
Africa tra il suddetto Augusto Valentiniano
e Genserico re dei Vandali, fu dato
in ostaggio <i>Unnerico</i> figliuolo del re barbaro
all'imperadore per la sicurezza dei
patti. Da lì innanzi si studiò l'astuto
Genserico di mostrare una tenera amicizia
e un totale attaccamento a Valentiniano,
tanto che, per attestato di Procopio <span class="fnote">[Procop., lib. 1, cap. 4.]</span>,
gli venne fatto di riavere il figliuolo
in libertà, e di vederselo restituito
in Africa. Allora fu che l'empio e disleale,
mettendosi sotto ai piedi la parola
data e i giuramenti, all'improvviso si
spinse coll'esercito sotto Cartagine, metropoli
dell'Africa, sottoposta da tanti
secoli all'imperio romano, e l'occupò.
Idacio <span class="fnote">[Idacius, in Chronico.]</span> scrive che ciò seguì con frode;
colle quali parole non si sa s'egli intenda
l'avere con finta pace ed amicizia tradito
Valentiniano, o pure, come veramente
s'ha da san Prospero <span class="fnote">[Prosper, in Chron.]</span>, l'avere con
qualche inganno trovata la maniera d'impadronirsi
di quella insigne città. Secondo
Marcellino conte <span class="fnote">[Marcellin. Comes, in Chronico.]</span>, seguì tal presa
nel dì 23 d'ottobre del presente anno;
secondo Idacio, nel dì 19 d'esso mese,
ma dell'anno precedente, se è vero, come
vuole il padre Pagi <span class="fnote">[Pagius, Crit. Baron.]</span>, che Idacio si serva
dell'era d'Abramo, il cui anno cominci
nelle calende d'ottobre. Meglio è
attenersi a san Prospero e a Marcellino
su questo punto, e tanto più perchè s'incontrano
tal falli di cronologia nella Cronica
d'Idacio, sia per difetto suo o dei
copisti, che non si può francamente valere
della di lui autorità per istabilire
con sicurezza i tempi. Fu la misera città
di Cartagine posta a sacco, per testimonianza
di san Prospero; tormentati i
cittadini perchè rivelassero le ricchezze
che aveano e che non aveano; spogliate
le chiese, e date ai preti ariani, con altre
<span class="pagenum"><a id="Page_504"></a>[504]</span>
orride crudeltà, specialmente contro i
nobili e contro la religione cattolica. Salviano
prete di Marsiglia, e zelantissimo
scrittore di questi tempi, là dove narra <span class="fnote">[Salvianus, de vero judic., lib. 7.]</span>
la perdita di quella gran città, descrive
ancora il precedente suo stato, con dire
ch'essa per lo splendore e per la dignità
gareggiava con Roma, e poteva appellarsi
un'altra Roma, perchè quivi si contavano
tutti i magistrati ed uffizii, coi
quali in tutto il mondo si reggono i popoli;
quivi era scuola dell'arti liberali,
raro ornamento allora di una città; quivi
la filosofia, le lingue, i costumi s'insegnavano;
quivi stava una buona guarnigion
di soldati coi loro uffiziali, e il
governatore dell'Africa, proconsole bensì
di nome, ma console quanto alla potenza.
Appresso soggiugne che Cartagine
era piena di popolo, ma più d'iniquità;
abbondante di ricchezze, ma più di vizii,
e massimamente di disonestà, ubbriachezze,
bestemmie, ladronecci, oppressioni di
poveri, idolatrie, odio contra de' monaci
servi di Dio, e d'altre malvagità ch'io
tralascio. Il perchè Salviano attribuisce
a manifesto gastigo di Dio le calamità
che si rovesciarono su quella città. Di là
fu cacciato il vescovo con assaissimi del
suo clero, per quanto s'ha da Vittore
Vitense <span class="fnote">[Victor Vitensis, de persecutione Vandal., l. 1.]</span>, e l'eresia ariana professata
dai Vandali maggiormente si dilatò per
l'Africa.
</p>

<p>
A così funesta disavventura del romano
imperio, un'altra se ne aggiunse nelle
Gallie. Durava tuttavia in quelle parti la
pace tra i Romani e <span class="smcap">Teodorico</span> re dei
Goti, o vogliam dire Visigoti. <span class="smcap">Littorio</span>
conte, che dopo Aezio facea la prima figura
nelle armate dell'imperadore, invogliato
di superar la gloria d'esso Aezio,
ruppe questa pace, e fatto inoltrar
l'esercito, determinò di dar battaglia a'
Goti, con aver in suo aiuto gli Unni. Costui
si fidava assai dei professori della
strologia giudiciaria e delle risposte dei
<span class="pagenum"><a id="Page_505"></a>[505]</span>
demonii, siccome abbiamo dai santi Prospero <span class="fnote">[Prosper, in Chronico.]</span>
ed Isidoro <span class="fnote">[Isidorus, in Chron.]</span>; laonde imbarcato
dalle lor false promesse, attaccò la
zuffa, con far sulle prime tal macello di
que' Barbari, che gli parea di tenere in
suo pugno la vittoria. Ma rimasto lui
accidentalmente prigioniero d'essi, l'armata
sua non fece altro progresso, e
dovette sonare a raccolta. Abbiamo ancor
qui la testimonianza di Salviano <span class="fnote">[Salvianus, de Provident. Dei, lib. 7.]</span>,
che descrive la superbia e la temerità di
esso Littorio. Imperocchè i Goti informati
delle forze che costui conduceva, bramando
la pace, aveano spediti per tempo
vescovi a chiederla; ma Littorio ricusò
e sprezzò ogni accomodamento. Teoderico,
all'incontro, benchè ariano, mettendo
la sua speranza in Dio, prima di combattere,
prese il cilicio, si diede alle orazioni
col suo popolo, e poi uscì alla battaglia;
laddove Littorio, fidandosi de' suoi
indovini e della forza degli Unni, i quali
fecero un mondo di mali dovunque passarono,
entrò in campo, ma con rimaner
prigioniero. Fu egli condotto legato fra
le derisioni della plebe gotica in Tolosa,
città, in cui egli si era figurato di entrar
vincitore in quel medesimo giorno, e in
cui poscia miseramente stette gran tempo
fra i ceppi. Cassiodoro ancora, santo
Isidoro e Idacio fanno menzione di questa
sconfitta de' Romani; ma l'ultimo
d'essi storici discordando da Salviano,
scrive che Littorio, preso dai Goti, fu da
lì a pochi giorni ucciso. Merita ben più
fede Salviano che in que' tempi vivea nelle
Gallie. Ma non passò molto che vedendo
Teoderico dall'un canto tuttavia
assai poderose le forze de' Romani; e
considerando dall'altro Aezio generale
di Valentiniano, che non era bene l'azzardare
una nuova battaglia, si trattò e
conchiuse la pace fra essi Goti e Romani,
avendola specialmente chiesta con più
umiltà di prima i Goti. Apollinare
<span class="pagenum"><a id="Page_506"></a>[506]</span>
Sidonio <span class="fnote">[Sidonius, in Panegyr. Aviti.]</span> attribuisce l'onore di questa pace
ad <i>Avito</i>, ch'era allora prefetto del pretorio
delle Gallie, e divenne poi imperadore.
Viene attestata questa medesima
pace da san Prospero, da santo
Isidoro, da Idacio e da Salviano. E se
noi vogliamo prestar fede a Giordano
storico <span class="fnote">[Jordan., de Reb. Getic., cap. 34.]</span>, essa fu fatta sul campo; perchè
dopo aver combattuto, senza che alcuno
cedesse, conoscendo cadauna delle
parti la forza dell'altra, si trattò di accordo,
e questo conchiuso, ognuno si
ritirò. Aggiugne lo stesso Giordano che
per quella pace s'acquistò gran credito
<i>Attila</i> re degli Unni; colle quali parole il
sembra supporre intervenuto a quel fatto
di armi, il che non so se sussista. Narra
eziandio san Prospero <span class="fnote">[Prosper, in Chron.]</span> sotto questo
anno, che Giuliano, famoso partigiano
dell'eresiarca Pelagio, rincrescendogli
d'avere perduto il vescovato di Eclano,
tentò furbescamente di rimettersi in grazia
di <i>Sisto III</i> papa, con fingersi ravveduto
de' suoi errori. Ma scoperta la frode
da <i>Leone</i> diacono, che fu poi nel seguente
anno creato papa, fu rigettato da Sisto
con plauso di tutti i cattolici. Inoltre abbiamo
da Idacio <span class="fnote">[Idacius, in Chronico.]</span> che in questi tempi
riuscì a <i>Rechila</i> re dei Svevi nella Spagna,
d'impadronirsi della città di Emerita,
oggidì Merida nell'Estremadura. Di Valentiniano
Augusto neppur sotto questo
anno ci si presenta memoria alcuna, quando
non si volesse dire ch'egli in questi
tempi facesse fabbricare in Roma la confessione
di san Paolo <span class="fnote">[Baron., Annal. Eccl.]</span>, cioè l'ornamento
dell'altare sovrapposto al suo sacro
corpo. Pesò esso dugento libbre d'argento:
ma molto di più, a mio credere, avranno
testi migliori. Fece ancora esso Augusto,
secondochè sta scritto in una
lettera di papa Adriano, un'immagine
d'oro, con dodici porte, e il Salvatore,
ornata di gemme preziose, ch'egli, in
<span class="pagenum"><a id="Page_507"></a>[507]</span>
adempimento di un suo voto, ordinò che
fosse posta sopra la confessione di san
Pietro apostolo. Inoltre alle preghiere di
papa Sisto III <span class="fnote">[Anastasius, in Sixto III.]</span> fece una tribuna d'argento
nella Basilica Costantiniana, pesante
libre seimila e secento dieci, che fu
poi rapita dai Barbari. Si ha bensì in
quest'anno illustre memoria di Teodosio
Augusto, non solamente per le cose già
dette, ma ancora per varie leggi da lui
pubblicate, che si leggono fra le sue Novelle <span class="fnote">[Codex Theod. in Append.]</span>.
Particolarmente in una di esse
egli provvide alle prepotenze di chi con
mendicati colori faceva prendere dalla
giustizia il possesso de' beni de' poveri.
In un'altra ancora raffrenò i calunniatori
de' vescovi, proibendo ai cherici e
monaci il venire a Costantinopoli senza
le dimissorie del proprio vescovo. <i>Socrate</i>,
<i>Sozomeno</i> e <i>Teodoreto</i>, storici greci,
fiorirono in questi tempi.
</p>
<hr />
</div>

<div class="chapter">
<h2 class="hidden"><a id="CDXL"></a>CDXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXL</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Leone</span> papa 1.</td>
  </tr>
  <tr>
    <td><span class="smcap">Teodosio</span> II imperad. 39 e 33.</td>
  </tr>
  <tr>
    <td><span class="smcap">Valentiniano</span> III imper. 16.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Valentiniano Augusto</span> per la quinta volta
ed <span class="smcap">Anatolio</span>.
</p>

<p>
Nel dì 11 d'agosto, per quanto pretende
il padre Pagi <span class="fnote">[Pagius, in Crit. Baron. ad hunc ann.]</span>, diede fine ai suoi
giorni <i>Sisto III</i>, romano pontefice, il quale
fabbricò in Roma la basilica di santa
Maria Maggiore, ed arricchì d'altri ornamenti
preziosi le chiese di Roma: sopra
che è da vedere Anastasio bibliotecario <span class="fnote">[Anastasius, in Sixto III.]</span>,
ossia l'autore antichissimo delle
Vite de' papi. Stette la sede vacante, per
attestato di san Prospero <span class="fnote">[Prosper, in Chron.]</span>, quaranta
giorni, perchè <i>Leone</i> diacono, personaggio
di gran credito, era ito in Francia
per amicare insieme <i>Aezio</i>, generale di
Valentiniano Augusto, con <i>Albino</i>, mandato
<span class="pagenum"><a id="Page_508"></a>[508]</span>
nella Gallia colla dignità di prefetto
del pretorio. Senza di lui il clero e popolo
non volle passare ad elezione alcuna,
e però gli spedirono con pregarlo di
sollecitare il suo ritorno. Appena giunto,
sopra di lui si unirono i voti de' sacri
elettori, ed egli fu creato papa a dì 22 di
settembre, secondo il padre Pagi. Questi
è san <i>Leone</i> il grande, di patria romano,
piuttosto che toscano: papa glorioso per
le sue virtù e memorabili azioni. Intanto
<i>Genserico</i> re de' Vandali, dopo avere occupata
quasi tutta l'Africa, più che mai
seguitò a sfogare il suo odio, non solamente
contro i vescovi e il clero cattolico
di quelle contrade <span class="fnote">[Victor Vitensis, de persec. Vandal., lib. 1.]</span>, ma ancora
contra de' nobili di Cartagine, per timore
che non si sollevassero contra di lui.
Però moltissimi ne spogliò de' beni, e
cacciatili in esilio, li costrinse a mendicare
il pane nelle provincie del romano imperio:
pensione dura, che toccò parimente
a non pochi vescovi e ad assaissimi ecclesiastici.
Si possono leggere le crudeltà
di costui presso Vittore Vitense. Anche
Teodoreto ne fa menzione in varie sue
lettere. Nè contento Genserico di aver
occupato sì vasto e ricco paese, cominciò
ancora a meditar voli più grandi. E
perciocchè per mala ventura aveano imparato
i Vandali il valersi delle navi, in
quest'anno esso re loro passò con una
flotta in Sicilia, dove, per testimonianza
d'Idacio <span class="fnote">[Idacius, in Chron.]</span>, diede il sacco a non poche
parti di quell'isola, ed assediò lungamente
Palermo, ma nol potè avere. Cassiodoro <span class="fnote">[Cassiod., lib. 1, epist. 4.]</span>
in una delle sue lettere notò che
l'avolo suo, nomato anch'esso Cassiodoro,
personaggio di dignità illustre, difese
la Sicilia e la Calabria dall'invasione dei
Vandali. Il motivo per cui Genserico si
ritirò dalla Sicilia, e tornò frettolosamente
a Cartagine, fu, secondo san Prospero <span class="fnote">[Prosper, in Chron.]</span>,
perch'egli ebbe nuova che <i>Sebastiano</i>
conte, di cui parlammo di sopra
<span class="pagenum"><a id="Page_509"></a>[509]</span>
all'anno 434 e 435, era passato dalla
Spagna in Africa. Considerò il re barbaro
che sarebbe stato troppo pericoloso per
sè e per gli suoi, se durante la sua assenza
dall'Africa, un uomo di tanto credito
nell'arte della guerra, e già stato generale
dell'armi romane, si fosse messo
in testa di ricuperar Cartagine. Ma (soggiugne
Prospero) Sebastiano andato in
Africa, in vece di farla da nimico, si
dichiarò amico de' Vandali, sperando fortuna
e vantaggi presso di loro: cosa che
non gli riuscì, anzi gli costò la vita.
</p>

<p>
Qui con san Prospero non s'accorda
Idacio <span class="fnote">[Idacius, in Chron.]</span> nel tempo; perciocchè
scrive all'anno 444, che essendo Sebastiano
fuggito a Costantinopoli, scoperto
che macchinava cose contra lo stato, gli
fu detto all'orecchio che se ne andasse.
Ed egli si rifugiò presso Teoderico re
de' Goti, e da nemico entrò in Barcellona,
cercando, per quanto potè, d'impadronirsene.
Sembra che quella città ubbidisse
allora al romano imperadore, e che
Sebastiano, mal soddisfatto di Valentiniano,
ostilmente v'entrasse. Noi abbiam
già veduto disopra che, per attestato di
Marcellino, nell'anno 435 egli scappò da
Costantinopoli. Che andasse nelle Gallie,
mettendosi sotto la protezion dei Goti, e
passasse dipoi in Ispagna, cioè nella Catalogna,
l'abbiamo da san Prospero e da
Idacio. Nota questo ultimo storico all'anno
445 susseguente, che Sebastiano fu costretto
a fuggire da Barcellona, con rifugiarsi
in Africa presso i Vandali. Finalmente
il medesimo Idacio all'anno 450 scrive
che Sebastiano esiliato e ramingo essendosi
ricoverato in Africa, e messosi sotto
la proiezione di Genserico, poco tempo
dopo il suo arrivo fu, per ordine di esso re,
svenato. Notizie disordinate, perchè s'egli
nel 445 passò in Africa, e poco dipoi
gli fu levata la vita, come si può differir
la sua morte fino al 450? Cagione di tutti
questi brutti salti di Sebastiano, uomo di
alto affare e di gran prodezza, fu la persecuzione
che andò continuando contro
<span class="pagenum"><a id="Page_510"></a>[510]</span>
di lui Aezio generale di Valentiniano
Augusto, e suo implacabile nemico. Ma
Genserico non si fidò punto di Sebastiano,
sospettando fraudolenta la sua venuta;
e però, preso pretesto ch'egli fosse
cattolico, gli propose che per assicurar
maggiormente l'alleanza e fedeltà giurata,
abbracciasse la setta ariana. Ma egli,
costantissimo nella vera religione, amò
piuttosto di gloriosamente morire sostenendola,
che di guadagnarsi l'amicizia
del re barbaro con abbandonarla. Vittore
Vitense <span class="fnote">[Victor Vitensis, de persecut. Vandal., lib. 1.]</span> è quegli che a lungo narra
questo fatto. Come poi san Prospero racconti
sotto il presente anno il passaggio
di Sebastiano in Africa, e s'egli o Idacio
abbia fallato ne' tempi, non si può ben
decidere; ma certo nel racconto d'Idacio
si scuopre della contraddizione. In
quest'anno Teodosio Augusto, per animar
la gente alla coltivazion delle terre,
ordinò che fossero esenti dai pubblici carichi
tutte quelle persone industriose che
guadagnassero nelle alluvioni, o nel diseccar
le paludi <span class="fnote">[Novell. 19, in Append., tom. 6. Cod.
Theod.]</span>. Con altro editto <span class="fnote">[Novell. 20, ibidem.]</span> del
medesimo Augusto fu fatto sapere ai popoli,
che essendosi inteso come <i>Genserico</i>,
nemico del romano imperio, era uscito
con una riguardevol flotta fuori del porto
di Cartagine, senza sapersi su qual
paese egli dovesse piombare, contuttochè
si sperasse che presto arriverebbe
Aezio coll'esercito, e benchè <i>Sigismondo</i>
(forse <i>Sigisvoldo</i>) generale delle milizie,
avesse fatto le possibili disposizioni per
la difesa delle coste: tuttavia si dava la
licenza dell'armi a tutti, per potersi opporre
al tiranno, dovunque egli comparisse.
Andò poi il Barbaro contro la Sicilia,
siccome abbiam veduto. In un'altra
legge <span class="fnote">[Novell. 21, ibidem.]</span> ordina che tutti i beni del cesareo
fisco, passati in mano altrui, ancorchè
ecclesiastici, sieno suggetti ai pubblici
carichi e tributi. Tralascio altre sue leggi.
<span class="pagenum"><a id="Page_511"></a>[511]</span>
In questi tempi fiorì san <i>Petronio</i> vescovo
di Bologna, registrato da Gennadio <span class="fnote">[Gennadius, cap. 41, de Scriptor. Eccles.]</span>
fra gli scrittori ecclesiastici. Adone <span class="fnote">[Ado, in Chron. Ætat. 6.]</span>
il chiama figliuolo di <i>Petronio</i> prefetto
del pretorio; e certo si sa da una
lettera di sant'Eucherio <span class="fnote">[Eucher., de contempt. mundi.]</span>, suo contemporaneo,
ch'esso santo <i>dalla pienissima
sede della potestà mondana</i> era passato
alla cattedra episcopal di Bologna. Però
non è improbabile che anch'egli avesse
goduta la dignità medesima di prefetto
del pretorio.
</p>
<hr />
</div>

<div class="chapter">
<h2 class="hidden"><a id="CDXLI"></a>CDXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Leone</span> papa 2.</td>
  </tr>
  <tr>
    <td><span class="smcap">Teodosio</span> II imper. 40 e 34.</td>
  </tr>
  <tr>
    <td><span class="smcap">Valentiniano</span> III imper. 17.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Ciro</span> solo.
</p>

<p>
Questo <i>Ciro</i> fu console in Oriente,
nè si sa perchè in Occidente non fosse
creato console alcuno per quest'anno.
Era Ciro, per attestato di Suida <span class="fnote">[Suidas, in Lexico, verb. <i>Cyrus</i>.]</span>, da
Pano città dell'Egitto, pagano di professione,
e per la perizia in far versi entrò
forte in grazia d'Eudocia imperadrice,
giacchè anche essa si dilettava forte di
far la poetessa. Con sì alta protezione salì
egli ai gradi di general d'armata, di prefetto
del pretorio d'Oriente, di prefetto della
città di Costantinopoli, di console e di patrizio.
Decaduta poi Eudocia, anch'egli cadde,
ed abbracciata la religion di Cristo fu
creato vescovo, come diremo. Ne parla
anche Evagrio nella sua storia. Avendo
veduto Teodosio che Genserico coll'invadere
la Sicilia, minacciava ancora l'imperio
orientale, e saputo che avea preso
il titolo di re, determinò in quest'anno
di portare contra di lui la guerra in Africa.
San Prospero <span class="fnote">[Prosper, in Chron.]</span> ci fa sapere che
egli mise insieme una gran flotta, e la
spinse in Sicilia. Erano duci dell'armata
<span class="pagenum"><a id="Page_512"></a>[512]</span>
<i>Ariovindo</i>, <i>Anassila</i> e <i>Germano</i>. Ma costoro,
ossia che apprendessero il ritorno
di Genserico in Sicilia, o per ragione che
si addurrà fra poco, non finirono mai di
muoversi verso l'Africa; e però passò
il presente anno senza operazione alcuna
contra de' Vandali, e solamente con aggravio
grande della Sicilia. Ma Teofane <span class="fnote">[Theoph., in Chronic.]</span>
riferisce questo fatto all'anno 449,
con aggiugnere che la flotta imperiale
consisteva in mille e cento navi: dal che
atterrito Genserico, mandò ambasciatori a
trattar di pace. Intanto esso re barbaro,
sempre più temendo che i popoli cattolici
dell'Africa si rivoltassero, maggiormente
divenne crudele, e perseguitò massimamente
i vescovi e il clero; ed assaissimi
in tal occasione soffrirono il martirio,
siccome abbiamo da sant'Isidoro <span class="fnote">[Isidorus, in Chronico Vandal.]</span>. In
quest'anno ancora, per attestato d'Idacio <span class="fnote">[Idacius, in Chron.]</span>,
venne a morte <i>Ermerico</i> re degli
Svevi in Ispagna, dopo essere stato infermo
per sette anni. Egli avea già dichiarato
re e successore suo nell'anno
438 <i>Rechila</i> suo figliuolo, il quale in
questo medesimo anno stese di molto le
sue conquiste, perchè s'impadronì di Siviglia
e delle provincie della Betica e di
Cartagena. Aggiugne esso storico che inviato
<i>Asturio</i> duce dell'una e dell'altra
milizia (per quanto si può credere da
Aezio generale dell'imperadore) nel territorio
di Taragona in Ispagna, quivi
disfece una gran moltitudine di Bacaudi,
cioè di contadini e d'altri, che ribellatisi
ai magistrati padroni, viveano di ladronecci
ed assassinii. Prospero Tirone <span class="fnote">[Prosper Tiro, in Chron.]</span> è
poi testimonio che in questi dì Aezio suddetto,
dopo aver pacificate le turbolenze
della Gallia, se ne tornò in Italia, probabilmente
richiamato per unirsi con l'armata
di Teodosio contra di Genserico.
Ma in questi tempi anche l'imperio greco
patì delle disgrazie, come lasciò scritto
<span class="pagenum"><a id="Page_513"></a>[513]</span>
Marcellino conte <span class="fnote">[Marcell. Comes, in Chronico.]</span>. Imperocchè ad un
medesimo tempo si mossero i Persiani, i
Saraceni, i Zanni, gl'Isauri e gli Unni,
chi da una parte e chi dall'altra, e devastarono
molte contrade de' cristiani sottoposte
all'imperio suddetto. Teodosio
Augusto spedì contra di costoro <i>Anatolio</i>,
dianzi console, ed <i>Aspare</i>, suoi generali,
la bravura de' quali mise freno a que' Barbari,
e gl'indusse a far tregua per un anno.
Ma in questa non dovettero entrare
gli Unni, perchè seguita a dire lo
stesso istorico, che costoro con grandi
forze entrarono nell'Illirico, e diedero
l'ultimo eccidio a Naisso, a Singiduno
e a moltissime altre terre di quelle romane
provincie. Racconta egli finalmente, e
lo scrisse ancora l'autore della Cronica
Alessandrina <span class="fnote">[Chronicum Alexandrinum ad hunc. ann.]</span>, come cosa notabile, che
in quest'anno <i>Giovanni</i>, di nazione Vandalo,
generale dell'imperadore, fu ucciso
in Tracia, per frode di <i>Arnegisclo</i>, ossia
<i>Arnegisco</i>, generale della Dacia, oppur
della Tracia, che restò poi morto in una
battaglia contro gli Unni, siccome vedremo
all'anno 447. Parimente Teofane <span class="fnote">[Theoph., in Chronograph.]</span>
racconta questo fatto, ma fuor di sito,
cioè all'anno 38 di Teodosio Augusto.
E più precisamente impariamo da lui che
questo Giovanni, per soprannome Vandalo,
avea cominciato in Roma a far da
tiranno contra di Valentiniano Augusto.
Ma che inviati da Teodosio Augusto <i>Aspare</i>
ed <i>Artaburio</i> suoi generali, costui fu
sconfitto in una battaglia; ed essendosi
egli sotto la lor parola dato in lor mano,
fu condotto a Teodosio, e procurato che
venisse provveduto di qualche posto. Ma
Crisafio eunuco, allora potentissimo nella
corte, con inganno il fece levar di vita:
la quale iniquità Dio permise che da lì a
poco restasse punita. Essendo succeduta
nel 449, o piuttosto nel 450, la caduta di
Crisafio, si scorge a qual tempo Teofane
riferisca la morte di questo Vandalo: cosa
che non può stare, perchè Arnegisco
<span class="pagenum"><a id="Page_514"></a>[514]</span>
fu ucciso nell'anno 447. Strano è che
in Roma succedesse la sollevazion di costui,
e ch'egli fosse poi atterrato in un conflitto
dai generali di Teodosio, e che gli
antichi non abbiano messo meglio in chiaro
questo notabil fatto. Pubblicò in questi
tempi esso Augusto una legge <span class="fnote">[L. viris spectabil. Cod. Justinian. de Privil.
Scholar.]</span>, in
cui proibì ai conti delle scuole militari di
battere e degradare gli uffiziali subalterni.
Con altre leggi dichiarò che a niuno dei
difensori delle città fosse permesso il depor
la sua carica senza la licenza dell'imperadore;
e che non si potesse opporre
la prescrizione quando si trattava
degli aggravii e delle imposte del pubblico.
</p>
<hr />
</div>

<div class="chapter">
<h2 class="hidden"><a id="CDXLII"></a>CDXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLII</span>. Indizione <span class="scp">X</span>.</td>
  </tr>
  <tr>
    <td><span class="smcap">Leone</span> papa 3.</td>
  </tr>
  <tr>
    <td><span class="smcap">Teodosio</span> II imper. 41 e 35.</td>
  </tr>
  <tr>
    <td><span class="smcap">Valentiniano</span> III imper. 18.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Dioscoro</span> ed <span class="smcap">Eudossio</span>.
</p>

<p>
Il primo console si truova chiamato
<i>Flavio Dioscoro</i> in un'iscrizione riferita
da me altrove <span class="fnote">[Thesaur. Novus Inscript., pag. 406.]</span>. Più volte finora si è
parlato degli Unni, barbari settentrionali,
che abitavano nella Scitia, che oggidì
appelliamo Tartaria. Un grosso corpo di
essi era entrato nelle Gallie, collegati coi
Romani. Ma il nerbo di quella nazione
barbarica tuttavia si fermava nelle sue
fredde contrade, e costoro avevano già
cominciato a maltrattare i paesi dell'imperio
orientale. Secondo il padre Pagi,
in quest'anno fecero di peggio, se pure si
ha da mettere sotto l'anno presente, e
non piuttosto nell'antecedente, questa loro
irruzione. Per attestato di Marcellino
conte <span class="fnote">[Marcell. Comes, in Chron.]</span>, nel precedente anno <i>Bleda</i> ed
<i>Attila</i>, re d'essi Unni e d'altri popoli della
Tartaria, saccheggiarono l'Illirico e
la Tracia. Ma più chiaramente parla di
<span class="pagenum"><a id="Page_515"></a>[515]</span>
questa turbolenza l'autore della Miscella <span class="fnote">[Histor. Miscell., lib 14.]</span>,
con dire che Attila re degli Unni,
uomo forte e superbo, mentre signoreggiava
insieme con Bleda suo fratello, entrò
nell'Illirico e nella Tracia, con dare
crudelmente il guasto a que' paesi, ed
impadronirsi di tutte quelle città e castella,
a riserva di Adrianopoli e di Eraclea.
Perciò fu richiamato indietro l'esercito
che era ito in Sicilia con intenzioni
di far la guerra in Africa contra di
Genserico. Non ci è disdetto il sospettare
che lo stesso Genserico stuzzicasse gli
Unni a muoversi contra dell'imperadore
greco, per liberare sè stesso dai pericoli
che gli soprastavano. Vedremo in breve
i maneggi segreti che passavano fra questi
Barbari, benchè divisi fra loro da
tanto paese. Giordano storico <span class="fnote">[Jordan., de Regnor. success.]</span>, seguitato
qui dal Sigonio, lasciò scritto anche
egli che Attila unito coi Gepidi, dei
quali era in que' tempi re <i>Arderico</i>, e
coi Goti e Valani, e con altre diverse
nazioni, e coi re loro, diede il sacco a
tutto l'Illirico, alla Tracia, all'una e altra
Mesia, e alla Scitia, cioè alla Tartaria
minore; e che avendo Teodosio spinto
con quante forze potè <i>Arnegistio</i>, ossia
<i>Arnegisco</i>, suo generale, per arrestar questo
torrente, si venne ad un fatto d'armi
con gli Unni presso Marcianopoli, principale
città della Mesia, così appellata da
Marciana sorella di Traiano imperadore,
ed in esso il generale cesareo lasciò la
vita. Ma questa battaglia e la morte di
Arnegisco succedette alcuni anni dopo,
cioè nel 447, per quanto scrive Marcellino
conte. Di questa irruzione degli Unni
parlano ancora Cassiodoro <span class="fnote">[Cassiod., in Chron.]</span> e la
Cronica Alessandrina <span class="fnote">[Chron. Alexandr., ad hunc ann.]</span>. Il padre Pagi <span class="fnote">[Pagius, in Crit. Baron.]</span>
crede che nell'anno precedente
seguisse una battaglia fra l'armata di
Teodosio ed Attila re degli Unni, presso
la Chersoneso, ossia penisola della Tracia,
<span class="pagenum"><a id="Page_516"></a>[516]</span>
e che nel presente seguisse la pace fra
loro. Rapporta egli le parole di Prisco
retorico <span class="fnote">[Priscus, in Excerpt. Legation.]</span>, prese dagli estratti delle legazioni,
stampati nel primo tomo della
Bizantina. Ma non si raccoglie sicuramente
da Prisco, autore per altro di quei
tempi, e che ebbe mano in que' medesimi
scabrosi affari, l'anno di quella pace,
potendo essere che la medesima fosse
trattata e conchiusa solamente dopo la
battaglia che dicemmo data da Arnegisclo
nell'anno 447, perchè di questa sola parlano
gli antichi storici. Però d'essa mi serbo
il farne menzione allora. Sotto il presente
anno sì Idacio <span class="fnote">[Idacius, in Chronic.]</span> che Marcellino <span class="fnote">[Marcell. Comes, in Chronico.]</span>
scrivono che si vide in cielo un'insigne
cometa, e che le tenne dietro la peste, la
qual si diffuse per tutto il mondo. Intanto
Genserico re de' Vandali in Africa, non
contento di esercitare la sua crudeltà contra
di que' popoli, e soprattutto contra dei
cattolici, colla sua intollerabil superbia,
originata dai fortunati successi dell'armi
sue, venne anche in odio ai primarii uffiziali
della sua corte ed armata. San Prospero <span class="fnote">[Prosper, in Chron.]</span>
è quegli che racconta il fatto.
Però alcuni di essi macchinarono una
congiura contra di lui; ma scoperti, pagarono
dopo gravi tormenti colla vita il
fio della mal condotta impresa. E perciocchè
il re crudele sospettò di moltissimi
altri, anch'essi li levò dal mondo,
di maniera che venne ad indebolirsi più
per questo domestico accidente, che se
fosse stato sconfitto in guerra. Probabilmente
di qui avvenne che Genserico diede
orecchio ai trattati di pace, alla quale era
portato anche Valentiniano Augusto, il
quale non poteva di meno, al mirare addosso
all'imperio d'Oriente quel gran
diluvio di barbari Unni, d'esserne soperchiato
anch'egli nelle parti sue. Fu conchiusa
essa pace, e restò, in vigor d'essa,
all'imperador d'Occidente qualche provincia
in Africa; ma qual fosse, nol so io
<span class="pagenum"><a id="Page_517"></a>[517]</span>
dire. Cominciò in questi tempi, siccome
osservò il padre Pagi, l'eresia d'Eutiche,
ossia Eutichete, in Oriente. E Teodosio
Augusto pubblicò un editto <span class="fnote">[Novell. II, 2, tom. 6 Append. Cod. Theod.]</span> per mettere
freno alle frodi e concussioni che facevano
i suoi ministri nel prendere la
quarta de' beni che i curiali lasciavano
dopo di sè, da applicarsi al fisco, ordinando
che tutta l'eredità passasse ne' figliuoli,
nipoti, pronipoti, e nel padre, avolo e
bisavolo maschi, con altre riserve e provvisioni.
E Valentiniano Augusto con sua
legge <span class="fnote">[Novell. 34, ibid.]</span> data in Ravenna ampliò i privilegi
de' causidici; e con un'altra restituì
ai conti del sacro e privato erario la
facoltà di condannare i giudici, che dianzi
era stata loro levata, per mettere briglia
all'avarizia de' palatini. È noto che
questa legge è data in <i>Spoleti</i> a dì 27 di
settembre: il che ci può far conghietturare
che Valentiniano nel presente anno
andasse a Roma.
</p>
<hr />
</div>

<div class="chapter">
<h2 class="hidden"><a id="CDXLIII"></a>CDXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Leone</span> papa 4.</td>
  </tr>
  <tr>
    <td><span class="smcap">Teodosio</span> II imp. 42 e 36.</td>
  </tr>
  <tr>
    <td><span class="smcap">Valentiniano</span> III imperad. 19.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Petronio Massimo</span> per la seconda volta
e <span class="smcap">Paterno</span>, o piuttosto <span class="smcap">Paterio</span>.
</p>

<p>
Il padre Pagi <span class="fnote">[Pagius, Crit. Baron. ad hunc annum.]</span> pretende che <i>Paterio</i>,
e non già <i>Paterno</i>, sia il console di questo
anno. Il Relando <span class="fnote">[Reland., in Fastis.]</span> preferisce <i>Paterno</i>.
Ma facile è che il nome non tanto
usuale di <i>Paterio</i> dagl'ignoranti copisti
sia stato mutato in <i>Paterno</i>; e le ragioni
del Pagi sembrano più gagliarde. In quest'anno
abbiamo, per testimonianza di
Marcellino <span class="fnote">[Marcell. Comes, in Chron.]</span> conte, essere caduta tanta
neve, che durò sei mesi sopra la terra, e
per cagione dello smoderato freddo perirono
migliaia d'animali. Egli aggiugne
che Teodosio imperadore tornò dalla
<span class="pagenum"><a id="Page_518"></a>[518]</span>
spedizione d'Asia a Costantinopoli. Altrettanto
abbiamo dalla Cronica Alessandrina <span class="fnote">[Chron. Alexandr.]</span>.
Ma contra chi fosse tale spedizione,
niuno lo scrive. Certo non fu
contra gli Unni, perchè questi per allora
non passarono in Asia. Nel presente anno,
per attestato di san Prospero <span class="fnote">[Prosper, in Chron.]</span>,
riuscì alla vigilanza di san Leone papa
di scoprire in Roma stessa una gran
ciurma di Manichei nascosti, i quali furono
da lui obbligati a rivelare tutta
l'empietà delle loro dottrine, e i lor libri
consegnati al fuoco. Giovò a tutto il cattolicismo
questa scoperta, perchè si venne
a sapere in quali provincie e città dimorassero
segretamente i lor falsi vescovi e
preti, di modo che sì in Occidente che in
Oriente provvidero i vescovi all'infezione
che andavano seminando. E san Leone
sopra ciò scrisse delle istruzioni a tutti.
In Ispagna, per relazione di Prospero
Tirone <span class="fnote">[Prosper Tiro, in Chron.]</span>, gli Alani, re o capo de' quali
era <i>Sambida</i>, partirono fra loro le ville
abbandonate dai popoli della città di Valenza.
E da Idacio <span class="fnote">[Idacius, in Chron.]</span> sappiamo che, in
luogo di <i>Asturio</i> generale dell'armata
imperiale di Spagna, fu mandato dall'imperador
Valentiniano <i>Merobaude</i>, persona
nobile, e che per lo studio dell'eloquenza,
e specialmente pel suo buon gusto nell'arte,
poteasi paragonar con gli antichi,
e per questi suoi meriti fu onorato di
molte statue. Appena egli ebbe posto il
piede in Ispagna, che mise freno all'insolenze
de' Bacaudi, rustici ribelli, come
di sopra accennai, che infestavano Aracillo
città della Cantabria, oggidì Biscaia.
Ma questo valentuomo poco durò in quell'impiego,
perchè per invidia d'alcuni fu
richiamato d'ordine di Valentiniano Augusto
a Roma. Nel presente anno esso
Augusto pubblicò una legge <span class="fnote">[Novell. 22, tom. 6 Cod. Theod.]</span>, con cui
vieta il poter procedere contra dei poveri
africani, che, spogliati di tutto, s'erano
<span class="pagenum"><a id="Page_519"></a>[519]</span>
fuggiti in Italia, per obbligarli a pagare i
debiti e le sigurtà da lor fatte. Altre leggi
si sono emanate da lui in quest'anno, e
due specialmente date in Roma nella
piazza di Traiano: il che ci fa intendere
ch'esso imperadore fu in quest'anno sul
principio di marzo a consolare il popolo
romano colla sua presenza. Nell'agosto
poi susseguente egli si truova in Ravenna.
Accadde in questi tempi, come osservano
il cardinal Baronio ed il Pagi, che
l'insigne scrittore e vescovo di Ciro,
<i>Teodoreto</i>, creduto fautore degli errori
di Nestorio, fu per ordine di Teodosio
Augusto sequestrato nella sua diocesi.
</p>
<hr />
</div>

<div class="chapter">
<h2 class="hidden"><a id="CDXLIV"></a>CDXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Leone</span> papa 5.</td>
  </tr>
  <tr>
    <td><span class="smcap">Teodosio</span> II imper. 43 e 37.</td>
  </tr>
  <tr>
    <td><span class="smcap">Valentiniano</span> III imperad. 20.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teodosio Augusto</span> per la diciottesima
volta ed <span class="smcap">Albino</span>.
</p>

<p>
Regnavano nella Scitia, ossia Tartaria,
i due fratelli <i>Bleda</i> ed <i>Attila</i>, siccome è
detto di sopra; e Bleda pare che avesse
più popoli sottoposti che il fratello Attila.
Ma potendo più nel cuor d'Attila l'ambizione
che la ragione, e perchè egli non
amava di aver compagno nel trono,
fraudolentemente uccise Bleda, per quanto
narra san Prospero, nel presente anno <span class="fnote">[Prosper, in Chronic.]</span>,
e dopo lui Cassiodoro <span class="fnote">[Cassiod., in Chronic.]</span>, con
forzar tutte quelle popolazioni a rendere
ubbidienza a sè stesso. Lo attesta anche
Giordano storico <span class="fnote">[Jordan., de Reb. Get., cap. 35.]</span>, con aggiugnere che
questo re crudele mise insieme un'immensa
armata, per desiderio di soggiogare
i Romani e Visigoti; e correa voce
che in questo terribil esercito si contassero
cinquecento mila persone: numero
probabilmente ingrandito dal timore di
allora. Ciò può farci sospettare che Attila
non fosse mai passato nella Gallia, come
<span class="pagenum"><a id="Page_520"></a>[520]</span>
parve di sopra che supponesse lo storico
suddetto. Marcellino conte <span class="fnote">[Marcell. Comes, in Chron.]</span> riferisce
all'anno seguente la morte di Bleda. Attesta
ancora questo scrittore che morì
nell'anno presente, in età di quarantacinque
anni, <i>Arcadia</i>, figliuola d'Arcadio
imperadore, e sorella di Teodosio Augusto,
la quale, seguendo le pie esortazioni
di Pulcheria Augusta sua sorella, conservò
la verginità fino alla morte. Ella godeva
il titolo di <i>nobilissima</i>, e fabbricò in
Costantinopoli le terme appellate Arcadiane.
Gennadio <span class="fnote">[Gennad., de Script. Eccl.]</span>, in iscrivendo che
<i>Attico</i>, vescovo di Costantinopoli, indirizzò
un libro della fede e verginità <i>alle regine
figliuole d'Arcadio imperadore</i>, vi
comprende ancora questa principessa,
molto lodata per la sua pietà e per altre
virtù. Finì ancora di vivere nel presente
anno san <i>Cirillo</i>, celebre vescovo d'Alessandria,
e scrittore insigne della Chiesa
di Dio, al cui zelo principalmente si dee
l'abbattimento di Nestorio e della sua
eresia. Era contra di lui esacerbato <i>Teodoreto</i>,
famoso vescovo di Ciro, e dopo
la di lui morte ne sparlò non poco; ma
le virtù di Cirillo sono sopra le appassionate
dicerie di Teodoreto. Sotto questo
anno mette l'autore della Cronica Alessandrina <span class="fnote">[Chron. Alexand.]</span>
la discordia nata fra Teodosio
Augusto ed Eudocia sua moglie. Ma
perchè il padre Pagi pretende ciò accaduto
anche più tardi, ne parleremo più
abbasso. Certo la cronologia si truova
ben imbrogliata in questi tempi. San
Leone papa seguitò nel presente anno
a scoprire tutte le ribalderie de' manichei
in Roma, e pubblicò il processo fatto
contra di loro. Essendo poi stato in luogo
di san Cirillo eletto vescovo di Alessandria
Dioscoro, egli non tardò a spedire
un'ambasceria al romano pontefice.
Costui era creduto uomo di rara pietà,
e certamente fu nemico di Nestorio; ma
non tardò a scoprirsi sotto la pelle di
agnello un lupo. Veggonsi in quest'anno
<span class="pagenum"><a id="Page_521"></a>[521]</span>
alcune leggi di Teodosio e Valentiniano <span class="fnote">[Append. tom. 6, Cod. Theodos.]</span>
che riguardano le esenzioni e i tributi da
pagarsi.
</p>
<hr />
</div>

<div class="chapter">
<h2 class="hidden"><a id="CDXLV"></a>CDXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Leone</span> papa 6.</td>
  </tr>
  <tr>
    <td><span class="smcap">Teodosio</span> II imper. 44 e 38.</td>
  </tr>
  <tr>
    <td><span class="smcap">Valentiniano</span> III imperad. 21.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Valentiniano Augusto</span> per la sesta volta
e <span class="smcap">Nomo</span>, ossia <span class="smcap">Nonio</span>.
</p>

<p>
In una iscrizione da me pubblicata
nell'appendice, tom. IV della mia Raccolta,
il secondo console si vede appellato
<i>Abinio</i>. Avvenne in Costantinopoli
in quest'anno, per testimonianza di Marcellino
conte <span class="fnote">[Marcell. Comes, in Chron.]</span>, che, svegliatosi nel circo
un tumulto e una rissa popolare, quivi
restarono non pochi privi di vita. Forse
ancora appartiene a questi tempi ciò che
narra Prospero Tirone <span class="fnote">[Prosper Tiro, in Chronic.]</span>, cioè che i
barbari Alani, ai quali Aezio patrizio
avea assegnate delle terre nella Gallia
ulteriore da dividersi con gli abitatori di
quelle contrade, trovando della resistenza
negli antichi padroni d'esse terre, misero
mano all'armi, e s'impadronirono di
tutto per forza. Aggiugne ancora che la
<i>Sabaudia</i>, oggidì la Savoia, fu assegnata
a quei Borgognoni ch'erano rimasti in
vita dopo l'eccidio del loro regno (accennato
di sopra) da dividersi con quei
paesani. Questa è la prima certa notizia
che s'abbia del nome della Sabaudia;
perchè non sappiam di sicuro che Ammiano
Marcellino <span class="fnote">[Ammianus Marcell., lib. 15, cap. 11.]</span> ne parli, essendo
scorretto il suo testo, ed avendovi per
conghiettura riposto Adriano Valesio il
suddetto nome. Abbiamo parimente da
Idacio <span class="fnote">[Idacius, in Chron.]</span> che in Astorga città della Gallicia
furono scoperti varii manichei, e ne
fu fatto processo, il quale da esso <i>Idacio</i>
e da <i>Turibio</i> vescovi fu inviato ad <i>Antonino</i>
<span class="pagenum"><a id="Page_522"></a>[522]</span>
vescovo di Merida. Ed ecco il frutto
delle istruzioni che in questi medesimi
tempi furono mandate da san Leone papa
a tutte le provincie cattoliche. Aggiugne
esso Idacio che i Vandali all'improvviso
sbarcarono in Gallicia, e ne asportarono
assaissime di quelle famiglie. Cominciò
in quest'anno Dioscoro, vescovo
d'Alessandria, uomo violento, a perseguitar
i parenti di san Cirillo, fomentato
in ciò da Nomo console: sopra di che
son da vedere il cardinal Baronio e il
padre Pagi. Non bastò al vigilantissimo
papa san Leone di scoprire in Roma i
manichei, e di far palesi a tutti le loro
empie e ridicole opinioni: si servì ancora
del braccio secolare per metterli in dovere,
con avere ottenuto da Valentiniano
Augusto un editto <span class="fnote">[Cod. Theod. Append. tom. 6. Novell.,
lib. 2, tit. 2.]</span>, in cui ordina che
costoro sieno cacciati dalla milizia e dalle
città, che restino esclusi dalle successioni,
con altre pene che quivi si possono
leggere. E perciocchè <i>Ilario</i>, vescovo di
Arles, si attribuiva troppa autorità sopra
i vescovi della Gallia, san Leone ottenne
dal medesimo Augusto un altro rescritto <span class="fnote">[Ibid., tit. 24.]</span>,
indirizzato ad <i>Aezio</i> generale, nel
quale fu provveduto ai diritti del sommo
pontefice. Sopra questa controversia abbiamo
una dissertazione del Quesnel nell'edizione
delle opere di san Leone. Per
altro si smorzò presto questo fuoco, ed
Ilario fu ed è tuttavia riconosciuto per
uomo santo. Diede egli fine ai suoi giorni
nell'anno 449. È degno d'osservazione
un editto <span class="fnote">[Ibid., tit. 23.]</span>, indirizzato in quest'anno
da Valentiniano Augusto ad <i>Albino</i> prefetto
del pretorio, da cui apparisce che i
<i>Numidi</i> e i <i>Mori Sitifensi</i> avevano inviati
i loro ambasciatori ad esso imperadore,
acciocchè fossero regolati i tributi dovuti
al fisco: il che fu fatto. Quivi ancora si
vede nominata <i>Costantina</i>, città della Numidia,
alla cui plebe, non meno che ai
curiali, si conservano i privilegii. Di più, è
<span class="pagenum"><a id="Page_523"></a>[523]</span>
ivi ordinato che chiunque <i>nelle provincie
africane pertinenti all'imperadore</i> vorrà
appellarsi, l'appellazione andrà al prefetto
di Roma. Ed erano tuttavia al governo
di quelle provincie un duce, un consolare
e un presidente con altri ufficiali. Per
tanto di qui intendiamo che almeno una
parte della Numidia e le due Mauritanie
e qualche altra provincia dell'Africa restavano
tuttavia sotto il dominio di Valentiniano
imperador d'Occidente. A tali
notizie si aggiunga ciò che Vittore Vitense
scrive, dicendo che Genserico partì le
conquiste da lui fatte in Africa col suo
esercito. Prese per sè la provincia <i>Bizacena,
l'Abaritana, la Getulia e parte della
Numidia</i>; e divise all'esercito la provincia
<i>Zeugitana</i>, ossia la <i>Proconsolare</i>, dove
era Cartagine; e che le altre provincie
devastate rimasero in potere dell'imperadore.
Da essa legge, e da altre ch'io tralascio,
noi ricaviamo che ne' mesi di maggio,
giugno e luglio Valentiniano soggiornava
in Roma. La cronologia di Teofane <span class="fnote">[Theoph., in Chronogr.]</span>
è in questi tempi imbrogliata. E
però non so se appartenga al presente
anno ciò ch'egli narra di <i>Antioco</i> patrizio
e balio dell'imperador Teodosio, il quale
per la smoderata sua superbia fu degradato
da esso Augusto, e forzato a farsi
cherico, con restar anche confiscato il
suo palagio. E perchè costui era eunuco,
uscì un editto che niuno di tal razza, assai
numerosa allora in Oriente, potesse
da lì innanzi salire alla dignità di patrizio.
</p>
<hr />
</div>

<div class="chapter">
<h2 class="hidden"><a id="CDXLVI"></a>CDXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Leone</span> papa 7.</td>
  </tr>
  <tr>
    <td><span class="smcap">Teodosio</span> II imper. 45 e 39.</td>
  </tr>
  <tr>
    <td><span class="smcap">Valentiniano</span> III imperad. 22.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Aezio</span> per la terza volta e <span class="smcap">Quinto
Aurelio Simmaco</span>.
</p>

<p>
Per attestato di Marcellino conte <span class="fnote">[Marcell. Comes, in Chron.]</span>,
in quest'anno fu gravemente afflitta la
città di Costantinopoli dalla fame, e a
<span class="pagenum"><a id="Page_524"></a>[524]</span>
questo malore tenne dietro la peste. Attaccatosi
anche il fuoco al tempio maggiore
di essa città, tutto andò in preda
delle fiamme. Abbiamo inoltre da Idacio <span class="fnote">[Idacius, in Chron.]</span>,
che mandato in Ispagna <i>Vito</i>
generale dell'armata cesarea, costui con
un rinforzo ancora di Goti andò a fare il
bravo nella provincia di Cartagine e nella
Betica, figurandosi di poter ricuperare
dalle mani degli Svevi quelle contrade.
Ma sopraggiunto con le sue forze <i>Rechila</i>
re d'essi Svevi, il coraggioso condottier
de' Romani si raccomandò alle gambe:
il che fu cagione che gli stessi Svevi diedero
un terribil guasto a quel paese. Intanto
i popoli della Bretagna erano fieramente
infestati, non solo dai Pitti, gente
barbara venuta ne' precedenti secoli
in quella parte della gran Bretagna che
oggidì appelliamo Scozia, ma eziandio
dagli Scoti, anch'essi barbara gente, che
s'erano anticamente impadroniti dell'Ibernia,
oggidì Irlanda, e che diedero poscia
il nome alla Scozia, dappoichè n'ebbero
cacciati i Pitti. Abbiamo da Beda <span class="fnote">[Beda, Histor. lib. 1, cap. 13.]</span>
e dall'autore della Miscella <span class="fnote">[Histor. Miscell., lib. 14.]</span> che i
Britanni in quest'anno mandarono, per
cagione di questa calamità, una lettera
piena di lagrime e di guai ad Aezio generalissimo
di Valentiniano e console la
terza volta, scongiurandolo d'inviar loro
soccorsi, perchè non poteano tener saldo
contra la forza di quei Barbari veramente
crudeli. Scrisse san Girolamo <span class="fnote">[Hieron., lib. 2 contra Jovinian.]</span> di
aver veduto nella Gallia, quando era giovane,
alcuni degli Scoti, gente britannica,
i quali mangiavano carne umana. E che
costoro, benchè trovassero alla campagna
gregge di porci, buoi e pecore, pur solamente
si dilettavano di tagliar le natiche
ai pastori e le mammelle alle donne, tenendo
questo pel miglior boccone delle
lor tavole. Aezio compatì i Britanni, ma
non potè dar loro aiuto alcuno, perchè
era necessitato a tener di vista Attila re
<span class="pagenum"><a id="Page_525"></a>[525]</span>
degli Unni, che andava rodendo varie
provincie, con prendere e desolare città
e castella. Questa narrazione, autenticata
da Beda, ci fa intendere che Attila seguitava
tuttavia a tener in apprensione tanto
l'imperio orientale quanto l'occidente,
con far delle scorrerie e rovinar città nelle
provincie romane. Forse anche a questi
tempi, e non già, come pretende il padre
Pagi, è da attribuire l'invasione e la pace
degli Unni, ch'egli rapporta all'anno 441
e 442.
</p>

<p>
Questo ferocissimo re Attila, di professione
idolatra, signoreggiando ad immensi
popoli, era talmente salito in credito
di crudeltà e potenza, che facea paura
all'Europa tutta. Prisco istorico, che,
per testimonianza di Giordano <span class="fnote">[Jordan., de Reb. Getic., cap. 34.]</span>, fu inviato
a lui ambasciatore da Teodosio
Augusto, lasciò scritto: che avendo egli
passato nel suo viaggio la Tisia, la Tibisia
e la Dricca (forse il Tibisco e la Drava),
arrivò a quel luogo, dove Fidicola,
il più bravo dei Goti, fu ucciso per inganno
dei Sarmati. Poco lungi trovò un
borgo, in cui era il re Attila, borgo a
guisa di una città vastissima colle mura
di legnami così ben commessi, che non
si scopriva la lor commessura. V'erano
vaste sale, camere e portici con pulizia
disposti, e nel mezzo un ampio cortile
che dava assai a conoscere essere quello
un palazzo regale. E tale era l'abitazion
barbarica d'Attila, ch'egli preferiva a
tutte le città da lui prese. Descrivendo
poi la persona d'Attila, aggiugne che spirava
superbia il suo passeggiare, girando
egli di qua e di là gli occhi, acciocchè
dal movimento stesso del corpo apparisse
la sua possanza. Era vago di guerreggiare,
ma procedeva con riguardo ne' combattimenti;
a chi il supplicava, compariva
indulgente; e il trovava favorevole chiunque
si arrendeva a lui sulla sua parola:
di statura bassa, con petto largo, testa
grande, occhi piccioli, poca barba, capelli
mezzo canuti, naso schiacciato, di colore
<span class="pagenum"><a id="Page_526"></a>[526]</span>
scuro: uomo, secondo il suo naturale,
di sommo ardire, ma accresciuto dall'essergli
stata portata da un bifolco una
spada, trovata per accidente, ch'egli si
figurò essere la spada di Marte. Per altro
certa cosa è che gli <i>Unni</i>, presso i
Latini <i>Hunni</i>, furono popoli della Scitia,
cioè della Tartaria, la quale si stende per
un immenso tratto dell'Asia settentrionale.
<i>Chunni</i> sono ancora chiamati dagli
antichi, perchè pronunziavano con asprezza
l'aspirazione. Ammiano Marcellino <span class="fnote">[Ammian., lib. 31, cap. 2.]</span>,
descrivendo i movimenti di costoro circa
l'anno di Cristo 375, ce li rappresenta
tali, quali appunto anche oggidì sono i
Tartari confinanti colla Russia; gente
fiera, avvezza a vivere sotto le tende e
al nudo cielo, e a sofferire il sole e la
pioggia e la neve, servendosi di rado di
tetto alcuno, vivendo, come le bestie, di
radici d'erbe e di carne mezzo cruda.
Senza abitazione fissa passavano da un
luogo all'altro, e combattevano su cavalli
brutti, ma veloci, non mai con ischiere
ordinate, ma tumultuariamente, fuggendo,
tornando, secondochè se la vedeano bella.
Il loro vestito era di pelli d'animali; e
perchè non nascesse loro la barba, si
abbrustolavano le guance con ferri infocati,
di modo che parevano piuttosto
bestie da due piedi, o fantocci di legno
fatti con un'accetta, che uomini. Fin dove
arrivasse allora il dominio di Attila,
nol possiam discernere. Probabile è che
avesse già stese le stabili sue conquiste
fino al Danubio, con passar anche di qua,
e che possedesse, se non tutta, almeno in
parte la Sarmazia, oggidì Polonia, e la
Dacia antica, cioè quella che è oggidì
Transilvania, con altri paesi. Si sa ancora
da Prisco che Attila avea assediata e
presa la città di Sirmio vicina a Tauruno,
oggidì Belgrado. Però, come già avvertì
il Bonfinio <span class="fnote">[Bonfinius, Rer. Hungar., decad. 1, lib. 3.]</span>, e come si ricava dall'autore
della Miscella <span class="fnote">[Histor. Miscell., lib. 14.]</span>, da san Prospero <span class="fnote">[Prosper, in Chron.]</span>
<span class="pagenum"><a id="Page_527"></a>[527]</span>
e da Giordano storico <span class="fnote">[Jordan., de Reb. Getic., cap. 34.]</span>, gli Unni signoreggiavano
anche nella Pannonia. Già
abbiam detto che costoro erano colle
scorrerie penetrati di qua dal Danubio
con devastare la Mesia e la Tracia. Ed
appunto Prospero Tirone <span class="fnote">[Prosper Tiro, in Chron.]</span>, dopo aver
narrato la morte di Bleda, ucciso dal
fratello Attila, al susseguente anno scrive
che l'Oriente patì una terribil rovina,
perchè non meno di settanta città furono
date a sacco e devastate dagli Unni, non
avendo potuto Teodosio Augusto impetrare
soccorso alcuno dall'imperador
d'Occidente. Diede in quest'anno Valentiniano
Augusto due leggi <span class="fnote">[Cod. Theod., tom. 6, in Append.]</span> in Roma,
colle quali prescrive buone regole, affinchè
sieno valide le ultime volontà delle
persone.
</p>
<hr />
</div>

<div class="chapter">
<h2 class="hidden"><a id="CDXLVII"></a>CDXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Leone</span> papa 8.</td>
  </tr>
  <tr>
    <td><span class="smcap">Teodosio</span> II imper. 46 e 40.</td>
  </tr>
  <tr>
    <td><span class="smcap">Valentiniano</span> III imper. 23.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Gallipio</span>, ossia <span class="smcap">Alipio</span>, ed <span class="smcap">Ardaburio</span>.
</p>

<p>
Fu quest'anno funesto per la città
di Costantinopoli, perchè, secondochè
attesta Marcellino conte <span class="fnote">[Marcell. Comes, in Chron.]</span>, con cui si
accorda la Cronica Alessandrina <span class="fnote">[Chron. Alexandr.]</span>, sì
terribili tremuoti si fecero in essa sentire,
che caddero in gran parte le mura
di quell'augusta città con cinquantasette
torri. Si stese sopra altre città lo stesso
flagello, a cui tenne dietro la carestia e
un pestilente odore dell'aria colla morte
di molte migliaia d'uomini e di giumenti.
Nicefero <span class="fnote">[Nicephorus, lib. 14, cap. 46.]</span> più diffusamente racconta
i lagrimevoli effetti di questi tremuoti,
che durarono, sentendosi di tanto
in tanto le loro scosse, per sei mesi, e
fecero poi gran rovina nella Bitinia, nelle
due Frigie, nell'Ellesponto, in Antiochia
<span class="pagenum"><a id="Page_528"></a>[528]</span>
e in altre contrade d'Oriente, di
modo che il popolo di Costantinopoli coll'imperadore,
temendo sempre d'essere
seppelliti sotto le case traballanti, uscirono
alla campagna. A questa domestica
calamità s'aggiunse l'esterna, perchè, segue
a dire il suddetto Marcellino, che il re
<i>Attila</i> con passi nimici venne fino alle Termopile,
passata la Tessaglia; e che Arnegisco
generale d'armata nella Dacia Ripense
per l'imperador Teodosio, combattendo
bravamente contra l'esercito
d'Attila, dopo aver fatta grande strage
de' nemici, rimase anch'egli ucciso sul
campo. Nella Cronica Alessandrina <span class="fnote">[Chron. Alexandr.]</span> si
vede registrato il fatto medesimo, se non
che Arnegisco vien chiamato generale di
armata nella Tracia, ed egli probabilmente
difendeva l'una e l'altra provincia.
Ivi è scritto di più, che in quest'anno
fu ricuperata Marcianopoli città della
Mesia presso il Ponto Eusino, ossia mar
Nero. Sotto quest'anno narra Idacio <span class="fnote">[Idacius, in Chron.]</span>
che furono portati in Ispagna gli scritti
di <i>san Leone</i> papa contra dei Priscillianisti
eretici, e sopra ciò esiste una sua lettera
a <i>Turibio</i> vescovo d'Astorga. Scrisse
eziandio il santo pontefice a <i>Gennaro</i>,
vescovo d'Aquileia, e a <i>Settimio</i>, vescovo
d'Altino, contro i Pelagiani, che in quella
provincia alzavano la testa. Ma intorno
a ciò son da vedere gli Annali del cardinal
Baronio, la Storia pelagiana del cardinal
Noris, e il Pagi sopra gli Annali di
esso Baronio. Per testimonianza di Prospero
Tirone <span class="fnote">[Prosper Tiro, in Chron.]</span>, cominciò a regnare in
quest'anno sopra i Franchi, popoli della
Germania, <i>Meroveo</i>, essendo mancato di
vita <i>Clodione</i>, il quale, per attestato di
Prisco <span class="fnote">[In Excerpt. Legation., tom. 1 Histor.
Byzantin.]</span> retorico, fu veramente padre
di esso Meroveo. E da questo principe
discese la linea merovingia dei re di
Francia, ch'ebbe poi fine a' tempi del re
Pippino.
<span class="pagenum"><a id="Page_529"></a>[529]</span>
In quest'anno ancora, secondo l'opinione
del padre Pagi <span class="fnote">[Pagius, in Critic. ad Annal. Baron.]</span>, terminò i suoi
giorni <i>san Procolo</i> patriarca di Costantinopoli,
ed ebbe per successore san Flaviano.
Narra Niceforo Callisto <span class="fnote">[Nicephorus, lib. 14, cap. 47 Histor. Eccl.]</span> che
Crisafio eunuco, dai cui cenni era allora
aggirata la corte di Teodosio imperadore,
pretendeva che Flaviano mandasse
un regalo ad esso Augusto per l'elezione
e consecrazione fatta di lui. Flaviano
gl'inviò dei pani benedetti, ma non
già oro, come sperava l'eunuco. E quindi
nacque l'odio di esso Crisafio contra
di Flaviano, e il desiderio di farlo deporre.
Ma perciocchè non gli sarebbe
mai venuto fatto, finchè <i>Pulcheria Augusta</i>,
sorella di Teodosio imperadore,
continuava nell'autorità grande che
ella godeva in corte e presso il fratello,
pensò prima a levar di mezzo questo
ostacolo, e perciò si unì con <i>Eudocia</i>
moglie dell'imperadore, e la indusse
a fare il possibile per iscavalcar la cognata.
S'era già allignata l'invidia in cuor
d'Eudocia al mirar essa Pulcheria, che
stava così innanzi nella grazia dell'imperadore,
e il governava, per così dire, coi
suoi consigli. Maggiormente ancora si
alterò l'animo suo per una burla fatta da
essa Pulcheria, donna savissima, al fratello
Augusto. La racconta Cedreno <span class="fnote">[Cedien., in Histor.]</span>.
Era solito Teodosio a sottoscrivere le
carte e i memoriali che gli erano presentati
dai ministri, troppo buonamente,
senza leggerli. Volendo la saggia principessa
farlo ravvedere di questa negligenza,
lasciò correre un memoriale, in cui, sotto
certo pretesto, il pregava di venderle per
serva l'imperadrice <i>Eudocia</i> sua moglie.
Secondo il costume, lo sottoscrisse Teodosio
senza leggerlo. Eudocia dipoi, venuta
in camera di Pulcheria, fu ritenuta
da essa; e benchè l'imperador la chiamasse,
per alcun poco ricusò di liberarla,
adducendo d'averla comperata. Fu una
burla fatta a buon fine; ma i principi non
<span class="pagenum"><a id="Page_530"></a>[530]</span>
son gente che facilmente soffra d'essere
beffata. Però Eudocia, probabilmente valendosi
di questa congiuntura, e certo
delle spinte che le dava Crisafio, tanto
fece, tanto disse, che smosse contra della
cognata il marito Augusto, con persuadergli
di farla diaconessa. Egli ne dimandò
il parere al patriarca Flaviano, e questi
segretamente ne avvisò Pulcheria; nè
di più ci volle, perchè la buona principessa
da sè stessa si ritirasse dalla città,
e si mettesse a far vita privata e tranquilla.
Allora Eudocia, con prendere le redini, si
mise a governar l'imperio ed anche l'imperadore;
ed oltre a ciò, irritò il di lui
animo contra di Flaviano, perchè avesse
rivelato il segreto. Di qui poi venne un
fiero insulto alla religione cattolica, e una
frotta di gravissimi malanni contra dello
stesso Teodosio, per esser egli rimasto
privo dei consigli della saggia e piissima
Pulcheria. Valentiniano Augusto nell'anno
presente pubblicò un editto <span class="fnote">[Cod. Theod. in Append. tom. 6.]</span>, indirizzato
ad <i>Albino</i> prefetto del pretorio e
patrizio, contro i rompitori de' sepolcri:
del qual delitto apertamente dicono che
erano allora accusati gli ecclesiastici, i
quali, condotti da uno sregolato zelo contra
le memorie de' pagani, si prendevano
la libertà, senza che ne fosse inteso il sovrano,
di atterrare i loro sepolcri. Contra
di essi, ancorchè fossero vescovi, è intimata
la pena dell'esilio. Con altra legge
esso imperadore si mostrò favorevole ai
liberti, de' quali era ben grande il numero,
con ordinare che da' figliuoli od eredi
di chi gli avea manomessi non potessero
essere richiamati alla schiavitù; e che
avendo essi liberti dei figliuoli, ad essi
pervenisse l'intera eredità del padre. E
morendo senza figliuoli, un terzo di beni
si avesse da consegnare ai figliuoli o pure
ai nipoti di chi loro avea data la libertà.
E perciocchè molti mercatanti faceano
i lor traffichi senza entrar nelle città per
ischivar le dogane, con altra legge proibì
questa loro usanza.
</p>
<hr />
</div>

<div class="chapter">
<p>
<span class="pagenum"><a id="Page_531"></a>[531]</span>
</p>

<h2 class="hidden"><a id="CDXLVIII"></a>CDXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Leone</span> papa 9.</td>
  </tr>
  <tr>
    <td><span class="smcap">Teodosio</span> II imp. 47 e 41.</td>
  </tr>
  <tr>
    <td><span class="smcap">Valentiniano</span> III imper. 24.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Zenone</span> e <span class="smcap">Rufio Pretestato Postumiano</span>.
</p>

<p>
<i>Postumiano</i>, console occidentale, fu
figliuolo di <i>Flavio Avito Mariniano</i>, che
era anch'egli salito alla dignità del consolato
nell'anno di Cristo 423, come si
ha da una iscrizione del Grutero <span class="fnote">[Gruter., Inscript., pag. 464, num. 8.]</span>. <i>Zenone</i>
console orientale, per attestato di
Damascio, nella Vita d'Isidoro presso Fozio,
era tuttavia pagano, e si studiò di
abolire la religion cristiana, ma con una
morte violenta Dio tagliò la strada ai suoi
disegni. Bisogna che costui avesse gran
potere e credito, perchè Prisco istorico <span class="fnote">[Priscus, de Legationib., tom. I Hist. Byz.]</span>
nota aver Teodosio avuta paura
che Zenone gli usurpasse l'imperio. E
sappiamo ancora che fu generale di armata,
e comandava a tutte le milizie dell'Oriente.
Succedette in quest'anno un
altro avvenimento famoso nella corte
dell'imperadore d'Oriente, che viene
narrato dalla Cronica Alessandrina <span class="fnote">[Chron. Alexandr.]</span>,
da Teofane <span class="fnote">[Theoph., in Chron.]</span> e dagli altri autori greci.
<i>Paolino</i>, maggiordomo e favorito di Teodosio
Augusto, godeva ancora non poco
della grazia dell'imperadrice <i>Eudocia</i>,
siccome quegli che influì non poco ad alzarla
dal basso suo stato al trono imperiale.
Si trovava egli in letto per male di
un piede, allorchè un pover'uomo presentò
all'imperador Teodosio, come cosa
rara, un pomo di straordinaria grandezza,
nato nella Frigia. Teodosio gli fece
subito donare centocinquanta scudi d'oro,
e mandò il pomo in dono all'Augusta
moglie Eudocia, ed ella il mandò a donare
a Paolino, il quale, nulla sapendo onde
<span class="pagenum"><a id="Page_532"></a>[532]</span>
l'imperadrice l'avesse avuto, lo spedì
come cosa rarissima per regalo all'imperadore,
a cui fu presentato mentre usciva
di chiesa. Teodosio non sì tosto fu al
palazzo, che chiese conto del pomo dalla
moglie. Ella rispose di averlo mangiato.
Di nuovo la interrogò, se lo avesse mangiato,
oppure inviato a qualche persona;
ed ella con giuramento replicò che lo
avea mangiato. Questa menzogna mise
certi sospetti in capo a Teodosio, di modo
che ne seguì separazione e divorzio
fra di loro; e fu cagione ch'esso Augusto,
conceputo mal animo contro di Paolino,
da lì a qualche tempo il fece ammazzare.
Eudocia da questo colpo vedendo
offesa pubblicamente la riputazione sua,
perchè venne a palesarsi ad ognuno che
per cagione di lei era incontrata ad esso
Paolino quella disavventura, dimandò
licenza all'imperadore di poter passare
alla visita dei luoghi santi di Gerusalemme,
e la ottenne. Allora fu ch'essa passò
per Antiochia, secondochè abbiamo
dalla Cronica Alessandrina <span class="fnote">[Chron. Alexandr.]</span>, e non già
nell'anno 439, come ha Evagrio, dove
ricevette di grandi onori. Di là poi si
trasferì a Gerusalemme, e quivi si trattenne
sino al fine della vita, con aver allora
rifatte le mura tutte, e compartiti
altri benefizii a quella santa città.
</p>

<p>
Strano è che nella Cronica Alessandrina
suddetta venga riferito un tal fatto
sotto l'anno di Cristo 444, quando si è
veduto che dopo l'assunzione di Flaviano
alla sedia patriarcale, accaduta nel
presente anno, Eudocia fu esaltata più
che mai per la ritirata di Pulcheria Augusta.
Ma finalmente il continuatore di
essa Cronica, che si crede vivuto sotto
l'imperadore Eraclio, potè sbagliare nei
conti. Più strano può parere, come nella
Cronica di Marcellino conte, più vicino
a que' tempi, si truovi scritto molto più
indietro, cioè all'anno 440 <span class="fnote">[Marcell. Comes, in Chron.]</span>, che Paolino
maestro degli uffizii, per ordine di
Teodosio Augusto, fu ucciso in Cesarea
<span class="pagenum"><a id="Page_533"></a>[533]</span>
di Cappadocia. Poscia all'anno 444 narra
lo stesso Marcellino, che <i>Saturnino</i>
conte della guardia domestica di Teodosio,
mandato apposta da esso Augusto,
uccise Severo prete e Giovanni diacono,
ministri dell'imperadrice Eudocia
in Gerusalemme. Eudocia, irritata per
questo fatto, fece tagliare a pezzi il medesimo
Saturnino; laonde, per comandamento
del marito Augusto, essa venne
spogliata di tutti i reali ministri, ed in
tale stato rimase dipoi fino alla morte
nella suddetta città. Son certamente fuori
di sito questi fatti. Teofane <span class="fnote">[Theoph., in Chronogr.]</span> e Niceforo
Callisto <span class="fnote">[Niceph., lib. 14, cap. 47.]</span> più accuratamente gli
scrivono succeduti dappoichè Eudocia si
trasferì a Gerusalemme, e però tali omicidii
dovettero seguire nell'anno seguente.
Certo è bensì che avendo in quest'anno
Flaviano patriarca di Costantinopoli congregato
un concilio, in esso condannò
l'eresiarca <i>Eutichete</i>: sopra che son da
vedere gli Annali del cardinal Baronio e
del padre Pagi. Allora Crisafio eunuco,
potentissimo nella corte di Teodosio, e
partigiano di quell'eretico, tanto più si
accese di sdegno contro del santo vescovo,
e ne giurò la rovina. Teodosio
Augusto pubblicò bene in quest'anno un
editto contro i fautori di Nestorio; ma
non prese una buona guardia contro i
nascenti errori dell'altro eretico. A questo
anno riferisce il Pagi <span class="fnote">[Pagius, Crit. Baron.]</span> la caduta di
<i>Ciro</i> panopolita, che abbiam veduto di
sopra console, e che fu eziandio prefetto
del pretorio e prefetto della città di Costantinopoli,
e patrizio, uomo di gran
prudenza e maneggi. Era questi, perchè
amante della poesia, carissimo all'imperadrice
Eudocia, poetessa anch'essa. Ma
dappoichè ella cadde dalla grazia del marito
Augusto, e si fu ritirata a Gerusalemme,
succedette la rovina ancora di
questo personaggio, il quale, secondo
molti scrittori, fu creato dipoi vescovo di
<span class="pagenum"><a id="Page_534"></a>[534]</span>
Smirna, o piuttosto, siccome accuratamente
pruova il padre Pagi, fu vescovo
di Cotieo città della Frigia. Si appoggia
esso Pagi all'autorità di Suida <span class="fnote">[Suidas, in Lexico, verb. <i>Cyrus</i>.]</span>, per
rapportare al presente anno la depressione
di Ciro. Ma Teofane <span class="fnote">[Theoph., in Chronogr.]</span> e Niceforo
Callisto <span class="fnote">[Nicephorus, Hist. lib. 14, cap. 46.]</span> fanno menzione di questo
fatto due anni prima della elezione di
san Flaviano, e tre prima della ritirata
di Eudocia Augusta. Nulladimeno, soggiungendo
Niceforo ch'egli cadde dopo
il tremuoto dell'anno precedente, pare
che in quest'anno seguisse il suo precipizio.
E fu perchè avendo egli rifabbricato
in parte le mura atterrate di Costantinopoli,
il popolo gli fece plauso nel circo
con gridare: <i>Costantino fece, e Ciro
rinnovò</i>. V'era presente l'imperadore, e
se l'ebbe a male; perciò, trovato il pretesto
che costui era gentile, o se l'intendeva
coi gentili, il degradò, e gli confiscò
i beni. Se ne fuggì egli in chiesa, ed
allora fu ordinato cherico, e poi, per
compassione che n'ebbe Teodosio, fu
creato vescovo, come ho detto, di Cotieo.
In quest'anno (è Marcellino conte che
lo narra) dall'India fu mandata in dono
all'imperadore Teodosio una tigre domata;
ed essendo bruciato il portico fabbricato
di marmo di Troade in Costantinopoli
colle due torri delle porte, <i>Antioco</i>
prefetto del pretorio rimise tutto nello
stato di prima. Aggiunge ancora quello
storico che, essendo venuti gli ambasciatori
di Attila a richiedere il danaro pattuito,
furono licenziati con isprezzo. Nell'agosto
del presente anno diede fine ai
suoi giorni, secondo Idacio <span class="fnote">[Idacius, in Chronico.]</span>, <i>Rechila</i>
re degli Svevi in Merida, città della Lusitania,
e morì pagano. Ebbe per successore
nel regno <i>Rechiario</i> suo figliuolo,
cattolico di religione, quantunque all'innalzamento
suo provasse qualche opposizione
dai suoi. Appena egli si vide fermo
sul trono, che si mise a saccheggiar
<span class="pagenum"><a id="Page_535"></a>[535]</span>
le provincie romane vicine <span class="fnote">[Isidorus, in Chronico Svevor.]</span>. Valentiniano
Augusto in quest'anno confermò
con suo decreto <span class="fnote">[Cod. Theod. Append. tom. 6, tit. 13.]</span>, inviato ad <i>Albino</i> prefetto
del pretorio, le leggi novelle di Teodosio
imperadore d'Oriente, suocero suo,
ma chiamato da lui padre per riverenza.
</p>
<hr />
</div>

<div class="chapter">
<h2 class="hidden"><a id="CDXLIX"></a>CDXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXLIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Leone</span> papa 10.</td>
  </tr>
  <tr>
    <td><span class="smcap">Teodosio</span> II imper. 48 e 42.</td>
  </tr>
  <tr>
    <td><span class="smcap">Valentiniano</span> III imper. 25.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Asturio</span> e <span class="smcap">Flavio Protogene</span>.
</p>

<p>
Il primo fu console occidentale. Dal Relando <span class="fnote">[Reland., in Fastis.]</span>
è chiamato <i>Asterio</i>; ma verisimilmente
s'ingannò. Il cognome assai
noto d'<i>Asterio</i> fu cagione, per quanto mi
figuro, che gl'ignoranti copisti scrivessero
<i>Asterio</i> invece di <i>Asturio</i>. Venne fatto
in quest'anno al soprammentovato <i>Crisafio</i>
eunuco, mercè la sua onnipotenza
in corte di Teodosio Augusto, di abbattere
san <i>Flaviano</i> patriarca di Costantinopoli.
Unissi costui con Dioscoro patriarca
d'Alessandria, uomo violento ed
empio, che proteggeva a spada tratta
l'eretico archimandrita Eutichete; ed avendo
persuasa all'imperadore la necessità
di un concilio, Efeso fu la città destinata
per tenerlo quivi. Si tenne, e il sommo
pontefice Leone vi mandò i suoi legati, i
quali indarno strepitarono e protestarono
di nullità al vedere che in essa adunanza
fu assoluto Eutichete, scomunicato, deposto
e cacciato in esilio san Flaviano,
dove finì i suoi giorni dopo pochi mesi,
non si sa se per morte naturale, o pure
violenta. Non so come Marcellino conte <span class="fnote">[Marcellin. Comes, in Chronico.]</span>
attribuisce tali disordini alla violenza
di Dioscoro e di Saturnino eunuco.
Se Crisafio non avea anche il nome di
Saturnino, questo è un errore. Era ben
Crisafio soprannominato Zamma; ma
<span class="pagenum"><a id="Page_536"></a>[536]</span>
non c'è apparenza che portasse il nome
di Saturnino. Di questo avvenimento
tratta a lungo il cardinal Baronio <span class="fnote">[Baron., Annal. Eccl.]</span>, e
dopo di lui il Pagi <span class="fnote">[Pagius, Crit. Baron.]</span>. Non così tosto udì
san Leone tante iniquità, che, raunato un
concilio in Roma, riprovò il falso concilio
d'Efeso, e dichiarò nulli tutti i suoi
atti. Mancò di vita in quest'anno <i>Marina</i>
sorella di Teodosio imperadore, secondochè
s'ha da Marcellino conte. Essa è
spropositatamente chiamata nella Cronica
Alessandrina <span class="fnote">[Chron. Alexandrinum.]</span> <i>moglie di Valentiniano
Augusto</i>. Era nata nell'anno 403; non
ebbe mai, nè volle avere marito, avendo
consacrata a Dio la sua verginità. Aggiugne
esso Marcellino che parimente in
quest'anno finirono di vivere <i>Ariovindo</i>,
ch'era stato generale d'armi di Teodosio,
console nell'anno 434, e patrizio; e
similmente <i>Tauro</i>, che fu console nell'anno
428, ed era salito anch'egli alla dignità
di patrizio. Abbiamo da Idacio <span class="fnote">[Idacius, in Chron.]</span>
che nel presente anno <i>Rechiario</i> re degli
Svevi in Ispagna avendo incominciato il
suo regno col prendere in moglie una
figliuola di <i>Teodoro</i>, ossia di <i>Teoderico</i>, re
de' Visigoti nella Gallia, nel mese di febbraio
andò a saccheggiar la Guascogna.
Aggiugne che un certo Basilio, avendo
adunati molti Bacaudi, che noi possiamo
chiamare assassini, mise a filo di spada i
cristiani nella chiesa di Triassone, città
della provincia tarraconense, oggidì Tarazzona
nell'Aragona; e che vi restò
morto anche <i>Leone</i> vescovo di essa città.
Portossi nel mese di luglio il re suddetto
Rechiario a visitare il re Teoderico suo
suocero; e nel ritorno insieme col poco
fa mentovato Basilio diede il saccheggio
al territorio di Cesaraugusta, oggidì Saragozza.
Impadronissi ancora con inganno
della città d'Ilerda, oggidì Lerida, e
menò di gran gente in ischiavitù. Per attestato
di sant'Isidoro <span class="fnote">[Isidorus, in Chron. Svevor.]</span>, i Visigoti della
<span class="pagenum"><a id="Page_537"></a>[537]</span>
Gallia prestarono aiuto a costui a commettere
sì fatte iniquità, tuttochè non vi
fosse guerra dichiarata coi Romani. Chi
badasse a Teofane <span class="fnote">[Theoph. in Chronogr.]</span>, circa questi tempi
Attila re degli Unni spinse le sue armi
nella Tracia, prese e spianò varie città, e
stese il suo dominio sino all'uno e all'altro
mare, cioè al Pontico, e a quel di Gallipoli
e Sesto. Fu spedito un esercito contra
di lui; ma conosciuto quello del re barbaro
troppo superiore di forze, fu costretto
l'imperador Teodosio a promettergli
ogni anno un tributo di danari, purchè
egli si ritirasse dal paese romano: il che
seguì. Aggiugne che poco dopo accadde
la morte di esso imperadore. Sappiam di
certo che solamente nell'anno susseguente
Teodosio Augusto compiè la carriera
de' suoi giorni. Ma certo la cronologia
di Teofane è qui, come in altri siti ancora,
zoppicante; ed alcuni anni prima
si dee ammettere l'irruzione degli Unni,
ossia de' Tartari, e di Attila re d'essi,
nell'imperio d'Oriente. Il padre Pagi <span class="fnote">[Pagius, Crit. Baron. ad ann. 442, num. 2.]</span>,
siccome dicemmo di sopra, fondato sulla
autorità di Marcellino conte, crede che
nell'anno 441 cotesti Barbari cominciassero
quel brutto giuoco contro le provincie
romane orientali, e che nel seguente
si conchiudesse la pace; narrando <i>Prisco</i>
istorico che si venne dopo la battaglia
del Chersoneso, svantaggiosa ai Romani,
ad un aggiustamento. Ma forse questa
battaglia non è se non quella dell'anno
447, in cui restò morto Arnegisco generale
di Teodosio Augusto.
</p>

<p>
Comunque sia, non increscerà ai lettori
l'intendere qui in poche parole ciò
che con molte lo stesso <i>Prisco</i> retorico <span class="fnote">[Priscus, inter Excerpta Legat., tom. 1
Hist. Byz.]</span>,
autore di que' tempi, lasciò scritto intorno
agli Unni, ma senza aver egli distinti
gli anni delle loro imprese. Con sue lettere
richiese Attila all'imperadore Teodosio
i disertori e i tributi, perciocchè
v'era un'antecedente convenzion di pagare
<span class="pagenum"><a id="Page_538"></a>[538]</span>
a que' Barbari annualmente secento
libbre d'oro. Tutto ricusò l'imperadore;
ed Attila allora entrò nelle provincie romane,
con venir devastando tutto fino a
Raziaria, città grande della Mesia di qua
dal Danubio. Verso il Chersoneso della
Tracia si fece un fatto d'armi con isvantaggio
de' Greci, dopo il quale, per paura
di peggio, Teodosio stabilì la pace con
obbligarsi di rendere gli Unni disertori,
di pagare sei mila libbre d'oro per gli
stipendii decorsi, e due mila e cento annualmente
in avvenire a titolo di tributo.
Per mettere insieme la somma di tanto
oro si fecero avanie incredibili ai popoli.
E qui nota Prisco che i tesori dell'imperador
e dei privati si consumavano in
ispettacoli, giuochi e piaceri; nè si mantenevano
più, come in addietro si faceva,
i corpi d'armata in difesa dell'imperio,
nè v'era più disciplina militare, e però
ogni nazion barbara insultava e faceva
tremare in que' tempi la romana. I soli
abitanti di Asimo, città della Tracia, tennero
forte un pezzo, senza voler rendere
i disertori, e con far grande strage di
que' Barbari. Fatta la pace, Attila per
suoi ambasciatori domandò gli Unni fuggiti
nelle terre dell'imperio; e poi ne
spedì degli altri, trovando pretesti di nuove
ambascerie, per arricchire i suoi cari,
giacchè tutti sempre se ne tornavano indietro
carichi di doni, che la paura facea
loro offerire. Uno di questi ambasciatori
per nome Edicone, guadagnato con grandi
promesse da Crisafio eunuco, assunse
il carico di uccidere Attila; ma scoperta
la trama, Attila inviò a farne un gran
risentimento con Teodosio Augusto, trattandolo
da suo servo, giacchè gli pagava
tributo, e da traditore, perchè gli aveva
insidiata la vita. Nè Prisco racconta che
sotto d'esso Teodosio altra guerra fosse
fatta da Attila all'imperio d'Oriente. Il
perchè vo io sospettando che solamente
nel 446, dopo la morte di Bleda suo fratello,
Attila desse principio all'invasion
delle provincie romane, certo essendo,
per testimonianza di Beda, ch'egli allora
<span class="pagenum"><a id="Page_539"></a>[539]</span>
portava la desolazione per la Mesia, Tracia
e Ponto; e che nel seguente anno
447 seguisse la battaglia, in cui restò ucciso
Arnegisco generale di Teodosio, nelle
vicinanze del Chersoneso della Tracia.
Procopio <span class="fnote">[Procop., de Bell. Pers., lib. 2, cap. 4.]</span> racconta in un fiato varie
loro scorrerie, nella prima delle quali
saccheggiarono molte città, e condussero
via cento e venti mila cristiani in ischiavitù.
Probabilmente in quest'anno, piuttostochè
nel seguente, Teodosio Augusto
inviò Massimino, uno de' suoi primi uffiziali,
per ambasciatore ad Attila, tuttavia
minaccioso, perchè non gli erano
restituiti i disertori. Seco andò per compagno
il suddetto Prisco retorico, il quale
dipoi descrisse quel viaggio con altri
avvenimenti del tempo suo. È da dolersi
che siasi perduta la sua storia, citata anche
da Giordano storico, non essendone
a noi pervenuti che pochi estratti, che
nel Trattato delle legazioni, stampato nel
primo tomo della Bizantina, si leggono.
Ora scrive egli che, andando a trovar
Attila, passarono per Serdica e Naisso
città della Mesia, e di là passarono il Danubio:
il che ci fa intendere che quel re
barbaro possedeva allora almeno una
parte dell'antica Dacia, ossia Transilvania,
e signoreggiava in quelle provincie
che oggidì chiamiamo Vallachia e Moldavia.
Il trovarono in una villa, in tempo
che egli, benchè avesse molte mogli, pure
prese ancora per moglie una sua stessa
figliuola, appellata Esca, permettendo ciò
le leggi di quella barbara nazione, costume
che non può comparire se non bestiale
a chi è allevato nella legge santa e pura
di Cristo. Trovarono che nel medesimo
tempo erano giunti alla corte d'Attila
tre ambasciatori di Valentiniano Augusto,
cioè <i>Romolo</i> conte, <i>Promoto</i> generale
del Norico, e <i>Romano</i> colonnello nella
milizia romana. Erano costoro spediti
per placare Attila, che pretendeva di avere
in sua mano Silvano, scalco maggiore
di questo imperadore, o pure alcuni
vasi d'oro asportati dopo la presa
<span class="pagenum"><a id="Page_540"></a>[540]</span>
che Attila aveva fatta di Sirmio, e dati in
pegno per denari ricevuti da esso Silvano.
Insomma scorgiamo che Attila faceva palpitare
il cuore ad amendue gl'imperadori
d'Oriente e d'Occidente, e trattava
come da superiore con loro. Nella Cronica
Alessandrina <span class="fnote">[Chron. Alexandr.]</span> è scritto sotto il
seguente anno, che quando costui era in
procinto di muovere loro guerra, spediva
messi che intonavano all'uno e all'altro
queste parole: <i>L'imperadore, signor
mio e signor vostro, per mezzo mio vi fa
sapere che gli prepariate un palagio</i>, o in
Costantinopoli, o in Roma. Aggiugne
Prisco che Attila era solito ad uscir di
casa per ascoltar le liti dei popoli, e le
decideva tosto, senza valersi de' nostri
eterni processi. Furono invitati gli ambasciatori
a desinar con Attila. Si trovò
la tavola imbandita d'ogni sorta di cibi
e vini. Erano d'argento i piatti per gli
convitati, ma Attila si serviva di una tagliere
di legno. Beveano i commensali in
tazze d'oro e d'argento; Attila in un
bicchiere di legno. Gli altri mangiavano
di ogni sorta di vivande; egli solamente
del lesso. Così il suo vestire era triviale,
e laddove gli altri nobili sciti portavano
oro, gemme e pietre preziose nelle loro
spade, nelle briglie de' cavalli, nelle scarpe,
egli nulla di questo voleva, ed amava
di comparir simile a' soldati ordinarii.
Si fecero di molti brindisi; vi furono
canti e buffonerie, che diedero agli ascoltatori
motivo di smascellarsi per le risa
gran pezzo; ma Attila sempre col medesimo
volto e con una eguale serietà vedeva,
ascoltava tutto. Furono a cena con
Reccam, una delle mogli più care del
tiranno; e questa usò loro di molte finezze.
Esibirono poscia i doni mandati
al Barbaro da Teodosio Augusto; ne riceverono
degli altri da portare a Costantinopoli,
massimamente delle pelli rare;
ed in fine, dopo aver trattato degli affari,
se ne tornarono alla corte augusta. È curiosa
tutta quella descrizione, e non se
ne maraviglierà chi ha veduto ai nostri
<span class="pagenum"><a id="Page_541"></a>[541]</span>
giorni prendere la barbara Russia costumi
civili. E perciocchè ivi è detto che già
Eudocia Augusta avea fatto ammazzare
<i>Saturnillo</i>, che vedemmo di sopra appellato
<i>Saturnino</i> conte, e succeduto quel
fatto, dappoichè essa imperadrice, disgustata
col marito, s'era ritirata a Gerusalemme:
intendiamo di qui che questa
ambasciata appartiene all'anno presente,
oppure al susseguente. Era in Ravenna
Valentiniano Augusto nel dì 17 di
giugno, ed allora pubblicò una legge indirizzata
a <i>Firmino</i> prefetto del pretorio
d'Italia <span class="fnote">[Cod. Theodos. in Append. tom. 7, tit. 8.]</span>, in cui stabilì che, da lì innanzi,
avesse da valere la prescrizione di
trent'anni in qualunque causa e lite,
credendo ciò utile e necessario alla quiete
de' popoli. Tuttavia si tratteneva in
quella città Valentiniano nel dì 11 di
settembre, come consta da un'altra sua
legge <span class="fnote">[Ibidem, tit. 14.]</span>, data ad <i>Opilione</i> maestro degli
uffizii ossia maggiordomo della corte
imperiale.
</p>
<hr />
</div>

<div class="chapter">
<h2 class="hidden"><a id="CDL"></a>CDL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDL</span>. Indizione <span class="scp">III</span>.</td>
  </tr>
  <tr>
    <td><span class="smcap">Leone</span> papa 11.</td>
  </tr>
  <tr>
    <td><span class="smcap">Valentiniano III</span> imper. 26.</td>
  </tr>
  <tr>
    <td><span class="smcap">Marciano</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Valentiniano Augusto</span> per la settima volta
e <span class="smcap">Gennadio Avieno</span>.
</p>

<p>
Questo <i>Avieno</i> console occidentale
vien descritto da Apollinare Sidonio <span class="fnote">[Sidon., lib. 1, cap. 9.]</span>
per uno de' più ricchi, più nobili e più
savii senatori di Roma; e da qui a due
anni andò con san Leone per ambasciatore
ad Attila. In quest'anno Valentiniano
insieme con Eudossia sua moglie e Galla
Placidia sua madre andò specialmente
per divozione a Roma, affin di visitare i
sepolcri de' santi Apostoli. Si servì di questa
occasione lo zelantissimo pontefice
san Leone per implorare il di lor patrocinio,
dopo aver loro rappresentata colle
<span class="pagenum"><a id="Page_542"></a>[542]</span>
lagrime l'iniquità del conciliabolo d'Efeso
con tanto discapito della vera dottrina
della Chiesa, e deplorata la morte
di san Flaviano, impetrò lettere di tutti
e tre essi Augusti a Teodosio imperadore
e a Pulcheria Augusta, che dopo la
caduta della cognata Eudocia era tornata
in palazzo, con raccomandar loro la causa
della Chiesa. Scrisse l'indefesso pontefice
anch'egli per questo fine a Pulcheria
Augusta. La risposta di Teodosio imperadore
a Valentiniano si trovò molto
asciutta, perchè egli avea troppi seduttori
intorno. Mandò inoltre san Leone quattro
legati a Costantinopoli per chiarirsi
se <i>Anatolio</i>, novello patriarca eletto di
quella città, aderisse alla buona o falsa
dottrina. Ma Iddio non abbandonò la
causa della Chiesa. Succedette in questi
tempi la caduta di <i>Crisafio</i> eunuco, il promotore
di tutti quelli e d'altri disordini.
Teodosio il degradò, gli confiscò quanto
avea, e bandito il relegò in un'isola.
Prisco istorico <span class="fnote">[Priscus, inter Excerpta Legat., tom. I Hist.
Byz.]</span> ne attribuisce
la cagione alle informazioni sinistre di
lui, che Marcellino ambasciatore spedito
ad Attila rapportò nel suo ritorno. Niceforo
Callisto <span class="fnote">[Nicephorus, lib. 14, cap. 49.]</span> e Zonara <span class="fnote">[Zonaras, lib. 13 Annal.]</span> pretendono
che Teodosio, conoscendo d'essere stato
ingannato da costui, e detestando l'empietà
commessa contro di san Flaviano,
ravveduto il precipitasse abbasso. Marcellino
conte <span class="fnote">[Marcell. Comes, in Chron.]</span> racconta bensì che per
ordine di Pulcheria fu ucciso (il che seguì
dopo la morte di Teodosio): ma nulla
dice per impulso di chi succedesse la di
lui rovina. È nondimeno probabile che
Pulcheria trovasse la maniera di liberar
la corte da questo cattivissimo mobile.
Ad una tal risoluzione poco dipoi sopravvisse
<i>Teodosio II</i> imperadore. Se s'ha
da prestar fede a Niceforo Callisto, egli
caduto da cavallo, mentr'era a caccia, si
slogò una vertebra della spinal midolla, e
<span class="pagenum"><a id="Page_543"></a>[543]</span>
di quella percossa fra alquanti dì se ne
morì. Altri, secondo Zonara, attribuirono
la sua morte a mal naturale, e questa accadde,
per quanto si raccoglie da Teodoro
lettore <span class="fnote">[Theodorus Lector, lib. 12 Hist. Eccl. in
fine, et lib. 1 in princ.]</span>, a dì 28 di luglio; e non
già per ferita presa nella caduta del cavallo,
ma perchè nella caccia cadde in
un fiume, di modo che nella notte seguente
passò all'altra vita. In questo principe,
come è l'ordinario degli uomini, e
massimamente de' principi, molto si trovò
da lodare, molto ancora da biasimare.
Secondo l'autore della Miscella <span class="fnote">[Histor. Miscell., lib. 14.]</span>, fu
Teodosio sì sapiente, che nel discorso
familiare pareva perito di tutte l'arti e
scienze. Paziente era nel freddo e nel
caldo; la sua pietà non fu mediocre; digiunava
spesso, massimamente il mercordì
e venerdì, e il suo palazzo sembrava
un monistero; perciocchè egli, levandosi
la mattina per tempo, recitava colle principesse
sue sorelle le lodi di Dio, e senza
libro le divine Scritture. Fece una biblioteca,
con raunare spezialmente gli espositori
delle Scritture medesime. Esercitava
la filosofia coi fatti, vincendo la tristezza,
la libidine e l'ira, e desiderando
di non far mai vendetta: il che se
sia vero, si può raccogliere da quanto
finora s'è detto di lui. Talmente in lui
radicata era la clemenza, che, in vece di
condannare alla morte i vivi, bramava
di poter richiamare in vita i morti; e
qualor taluno veniva condotto al patibolo,
non giugneva alla porta della città, che
per ordine dell'imperadore era richiamato
indietro. Venendo poi le guerre, la
prima cosa in lui era il ricorrere a Dio,
e colle orazioni superava i nemici. Zonara <span class="fnote">[Zonar., lib. 13 Annal.]</span>
aggiugne ch'egli fu molto letterato
e versato nelle matematiche, e specialmente
nell'astronomia. Osservossi ancora
in lui molta destrezza in cavalcare,
saettare, dipingere e far figure di rilievo.
Questi sono gli elogi di Teodosio il minore.
<span class="pagenum"><a id="Page_544"></a>[544]</span>
Voltando poi carta, si truova che
egli valeva poco pel governo de' popoli.
Se non cadde in più spropositi, ne è dovuto
il merito all'assistenza di Pulcheria
sua sorella, donna di gran pietà e saviezza,
che co' suoi consigli l'andava movendo
e frenando. Secondochè lasciò scritto
Suida, perchè era imbelle e dato alla
dappocaggine, gli convenne comperar dai
Barbari la pace vergognosamente col danaro,
invece di procurarla valorosamente
coll'armi; e di qua vennero molti altri
malanni al pubblico. Allevato sotto
gli eunuchi, cresciuto anche in età, dai lor
cenni dipendeva; e costoro l'aggiravano
a lor talento, laonde quante azioni e novità
inescusabili egli commise, tutte provennero
dalla lor prepotenza. Prima fu
onnipotente presso di lui <i>Antioco</i>, poscia
<i>Amanzio</i>, e finalmente <i>Crisafio</i>. L'avarizia
di que' castroni fu cagione che si vendevano
i posti anche militari; e quel che
è peggio, la giustizia. In somma costoro,
con fargli paura e trattarlo da fanciullo,
e trattenerlo in alcune arti che ho mentovato
di sopra, e principalmente adescandolo
alla caccia, faceano essi alto e
basso con danno e mormorazione inutile
de' sudditi. Niceforo scrive ch'egli prima
di morire conobbe i falli commessi, e si
ravvide, con deporre Crisafio e rimproverar
la moglie Eudocia; ma egli scredita
questo racconto con alcuni errori di
cronologia. La Cronica di Prospero Tirone
dell'edizion del Canisio ci ha conservata
una particolarità, non avvertita
da altri, cioè che il corpo di Teodosio fu
portato a Roma, e seppellito nella basilica
vaticana in un mausoleo <span class="fnote">[Prosper Tiro, in Chron.]</span>. Dopo aver
narrata quell'autore la di lui morte nel
presente anno, dice poi nel susseguente:
<i>Theodosius cum magna pompa a Placidia
et Leone, et omni senatu deductus, et in
mausoleo ad Apostolum Petrum depositus
est.</i>
</p>

<p>
Tenne <i>Pulcheria Augusta</i> per qualche
tempo nascosa la morte del fratello, e
fatto intanto chiamare a sè <i>Marciano</i>, uomo
<span class="pagenum"><a id="Page_545"></a>[545]</span>
valoroso e sperto negli affari della guerra,
di età avanzata, ed abile a governar
l'imperio, gli disse d'aver fatta scelta di
lui per dichiararlo imperadore e marito
suo, ma senza pregiudizio della sua verginità,
ch'ella avea consacrata a Dio. Accettata
l'offerta, fu chiamato il patriarca
<i>Anatolio</i>, convocato il senato, e fatta
la proposizione, fu non tanto da essi,
quanto ancora dall'esercito e dagli altri
ordini acclamato imperadore Marciano.
Per quanto abbiamo da Teodoro lettore <span class="fnote">[Theodor. Lector, lib. 1 Hist. Eccl.]</span>,
era egli oriondo dall'Illirico; ma
Evagrio <span class="fnote">[Evagr., lib. 2, cap. 1 Hist. Eccl.]</span> merita più fede, perchè cita
Prisco istorico di que' tempi, allorchè il
fa nativo della Tracia. Da semplice soldato
cominciò la sua fortuna; ed allorchè
andava a farsi arrolare, trovato un
soldato ucciso per istrada, fermossi per
compassione a fine di farlo sotterrare; ma
colto dalla giustizia di Filippopoli, e sospettato
egli stesso autore dell'omicidio,
corse pericolo della vita. Dio all'improvviso
fece scoprire il reo, e Marciano si
salvò. Aveva nome il soldato ucciso Augusto,
ed essendo stato accettato Marciano
in suo luogo, fu poi creduto questo
un preludio all'imperio. Narra Teofane <span class="fnote">[Theoph., in Chron.]</span>,
che trovandosi egli in Sidema città
della Licia, cadde infermo, e fu ricoverato
in lor casa da Giulio (Niceforo il
chiama Giuliano) e Taziano fratelli, che
ebbero amorevol cura di lui. Guarito che
fu, e condottolo un giorno a caccia, messisi
a dormire il dopo pranzo, osservarono
i fratelli che un'aquila andava svolazzando
sopra l'addormentato Marciano,
e gli faceva ombra coll'ali; e perciò,
tenendo ch'egli avesse a diventar imperadore,
svegliato che fu, gli domandarono
che grazia potevano sperare da lui, se
fosse arrivato al trono imperiale. Stupito
egli della domanda, non sapea che rispondere;
ma replicate le istanze, loro promise
di farli senatori. Il licenziarono dipoi
con donargli dugento scudi e pregarlo
<span class="pagenum"><a id="Page_546"></a>[546]</span>
di ricordarsi di loro, quando avesse
mutata fortuna. E nol dimenticò già egli,
perchè, verificatosi l'augurio, dichiarò
<i>Taziano</i> prefetto della città di Costantinopoli,
<i>Giulio</i>, ossia <i>Giuliano</i>, prefetto della
Libia, o piuttosto, come vuol Niceforo,
della Licia. Giunse Marciano ad essere
domestico, cioè guardia, o pur segretario
di <i>Aspare</i> generale dell'armata di Teodosio,
e con esso lui ito in Africa, rimase
prigioniere, oltre ad assaissimi altri, nella
rotta che Genserico re dei Vandali diede
all'esercito d'Aspare e di Bonifacio. Procopio <span class="fnote">[Procop., lib. 1, cap. 4 de Bell. Vand.]</span>
è quello che narra un caso
molto simile al precedente, e forse lo
stesso trasportato dall'Africa in Licia.
Osservò Genserico, che mentre Marciano
dormiva sulla terra, un'aquila sopravvolando
il difendeva dai raggi del sole. Volle
parlar seco, e riconoscer chi era; ed obbligatolo
con giuramento di non far mai
guerra ai Vandali, s'egli crescesse in fortuna,
gli diede la libertà. In fatti, finchè
egli visse, non turbò la quiete di quei
Barbari. Era Marciano, per attestato di
Cedreno <span class="fnote">[Cedren., in Hist.]</span>, persona venerabil d'aspetto,
di santi costumi, magnanimo, senza interesse,
temperante, compassionevole verso
chi fallava, per altro ignorante nelle
lettere e scienze. Somma, secondo Evagrio <span class="fnote">[Evagr., lib. 2, cap. 1.]</span>,
fu la di lui giustizia verso i sudditi,
ed era temuto, ancorchè non fosse
solito a punire. Ma spezialmente risplendeva
egli per la sua pietà verso Dio, e per
l'amore della cattolica religione, siccome
fece tosto conoscere. Non tardò, dico,
egli a richiamar tutti gli esiliati; e Valentiniano
Augusto, informato delle rare
di lui qualità, concorse anch'egli a riconoscerlo
per imperadore. L'indegno eunuco
<i>Crisafio</i> fu dato da Pulcheria imperadrice
in mano a Giordano, al cui padre
era stata levata la vita dall'iniquo
eunuco, e gli fu renduta la pariglia. Sappiamo
ancora da Teodoro lettore <span class="fnote">[Theod. Lector, lib. 1 Hist. Eccl.]</span> che
<span class="pagenum"><a id="Page_547"></a>[547]</span>
Marciano Augusto immediatamente corresse
e levò con una legge l'introdotto
abuso di comperar con danaro e doni i
magistrati. Pubblicò eziandio prontamente
un editto <span class="fnote">[L. ult. de Apostat. Cod. Justin.]</span> contro i chierici e monaci
che sostenessero gli errori di Nestorio e
d'Eutichete. Scrisse non men egli che
la moglie Augusta Pulcheria a san Leone
papa amorevoli lettere, accertandolo
della lor premura per la dottrina della
Chiesa, e proponendo, la convocazione
di un concilio generale, per rimediare
ai disordini precedenti. Intanto venne a
morte in Roma <i>Galla Placidia</i> Augusta,
madre di Valentiniano III imperadore.
Secondo san Prospero <span class="fnote">[Prosper, in Chron.]</span>, con cui s'accorda
Agnello <span class="fnote">[Agnel., Vit. Episcop. Ravennat., tom. 2
Rer. Ital.]</span>, scrittore del secolo
nono, mancò essa di vita a' dì 27 di novembre.
Fu donna di non volgar pietà e
prudenza, e meritò le lodi degli antichi.
Era fama in Ravenna, per quanto scrisse
Girolamo Rossi <span class="fnote">[Rubeus, Histor. Ravenn., lib. 3.]</span>, e innanzi a lui il suddetto
Agnello, che fosse seppellita in quella
città, e che ne esistesse il sepolcro. Se
ciò è, il suo corpo sarà stato trasferito a
Ravenna. Idacio <span class="fnote">[Idacius, in Chron.]</span> mette nell'anno seguente
la di lei morte, ma sarà per colpa
de' copisti. Nell'anno presente Valentiniano
Augusto con una sua legge <span class="fnote">[In Cod. Theodos. Append., tit. 7.]</span> mise
in briglia la crudeltà e l'avarizia degli
esattori del fisco, i quali, col pretesto di
cercare e riscuotere i debiti del popolo,
scorrevano per le provincie, commettendo
mille disordini ed avanie. Donò eziandio
al popolo il restante del debito scorso
fino alla prima indizione.
</p>
<hr />
</div>

<div class="chapter">
<p>
<span class="pagenum"><a id="Page_548"></a>[548]</span>
</p>

<h2 class="hidden"><a id="CDLI"></a>CDLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Leone</span> papa 12.</td>
  </tr>
  <tr>
    <td><span class="smcap">Valentiniano</span> III imper. 27.</td>
  </tr>
  <tr>
    <td><span class="smcap">Marciano</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Marciano Augusto</span> e <span class="smcap">Flavio
Adelfio.</span>
</p>

<p>
Celebre fu l'anno presente per l'ultimo
crollo che si diede all'eresia di Eutichete,
per cura specialmente di san Leone
papa e de' piissimi imperadori d'Oriente
Marciano e Pulcheria. A questo fine
sant'<i>Eusebio</i> arcivescovo di Milano tenne
prima un concilio provinciale ad istanza
del pontefice romano; nel quale intervenne
ancora san <i>Massimo</i> vescovo di
Torino, scrittore rinomato per le sue Omelie
che sono alla luce. Tennesi poi
nella città di Calcedone, correndo l'ottobre,
un concilio, che è il quarto fra i generali,
e il più numeroso di tutti, perchè,
oltre ai legati della Sede apostolica romana,
v'intervennero circa secento vescovi.
Intorno a questa insigne raunanza
son da vedere il cardinale Baronio e il
padre Pagi ed altri autori ecclesiastici.
Fu ivi concordemente condannata la falsa
dottrina d'Eutichete, e deposto e mandato
in esilio l'empio Dioscoro patriarca
di Alessandria, il quale solamente tre anni
o poco più sopravvisse alla sua caduta.
Quivi ancora fu determinato che dopo
il romano pontefice, il primo luogo
d'onore fosse dato al patriarca di Costantinopoli:
il che fu poi disapprovato da
san Leone papa, qual novità contraria ai
privilegi delle chiese alessandrina ed antiochena.
Famosissimo ancora fu l'anno
presente per la guerra d'Attila re degli
Unni nelle Gallie. Se ne stava costui nella
Dacia, e forse anche nella Pannonia, ossia
Ungheria, turgido per la sua potenza, e
voglioso di segnalarsi con qualche grande
impresa, e gli se ne presentarono le
occasioni. Può essere che quand'anche
era sul fin della vita Teodosio II Augusto
egli desse principio a quelle fiere tempeste
<span class="pagenum"><a id="Page_549"></a>[549]</span>
che poscia in quest'anno fecero tanto
strepito, e portarono un incredibile
scompiglio alle stesse Gallie; ma certo
sotto il nuovo imperadore Marciano si
mirano chiari i movimenti di questo barbaro
re. Il primo incentivo che ebbe Attila
di turbar la pace del romano imperio
venne da <i>Giusta Grata Onoria</i>, sorella
di Valentiniano III Augusto. Già vedemmo
all'anno 434 che questa sconsigliata
principessa in età di circa diecisette
anni s'era lasciata sovvertire con perdere
il fiore dell'onestà: pel qual fallo dalla
madre e dal fratello era stata inviata
alla corte di Costantinopoli, dove seguitò
a dimorare fino a questi tempi, ma rinchiusa
in qualche luogo. Dappoichè fu
succeduta la morte dell'imperador Teodosio,
se non prima, macchinando essa
la maniera di ricuperare la libertà, e di
trovar anche marito, s'avvisò di fare ricorso
ad Attila, con esibirsegli per moglie,
e dargli a divedere che per mezzo di tali
nozze egli acquisterebbe diritto a parte
dell'imperio, parendo eziandio che gli
supponesse lasciata a lei questa parte da
Costanzo Augusto suo padre. Non dispiacque
la proposizione al barbaro re,
il quale, se fosse vero ciò che Giordano
istorico <span class="fnote">[Jordan., de Regnor. success.]</span> scrive, molto prima ne aveva
avuto altri impulsi dalla medesima Onoria.
Imperciocchè, dice egli, fin quando
questa principessa vergine stava nella
corte del fratello in Ravenna, spedito segretamente
un suo famiglio ad Attila, lo
invitò a venire in Italia per averlo in
marito; ma non essendole riuscito il disegno,
sfogò poi la sua libidine con Eugenio
suo procuratore. Tuttavia poco par
verisimile che Onoria allora pensasse ad
accasarsi con quel re sì terribile; e non
apparisce che Attila nelle sue dissensioni
coll'imperio orientale ed occidentale mettesse
mai fuori la pretensione d'Onoria.
In questi tempi sì, cioè nell'anno precedente,
è fuor di dubbio che la sfrenata
principessa il mosse, e lo racconta lo stesso
<span class="pagenum"><a id="Page_550"></a>[550]</span>
Giordano altrove <span class="fnote">[Jordan., cap. 43 de Reb. Getic.]</span>; ma principalmente
l'abbiamo da Prisco istorico <span class="fnote">[Priscus, Legat., pag. 39, tom. I Histor.
Byz.]</span>
contemporaneo, secondo il quale, appena
fu portata ad Attila la nuova, che
dopo la morte di Teodosio era succeduto
Marciano nel governo dell'imperio
d'Oriente, che spedì a Valentiniano imperador
d'Occidente a dimandargli Onoria,
siccome quella che s'era impegnata
di pigliarlo per consorte. Mandò
ancora a Costantinopoli a richiedere i
tributi. Dall'una e dall'altra corte furono
rimandati indietro i messi senza nulla
farne. La risposta di Valentiniano fu
che non gli si potea dare Onoria, perchè
era maritata con altra persona; e che
l'imperio non si dovea ad Onoria, perchè
agli uomini, e non alle donne, tocca
il governo. Per altro, essendosi dubitato
se fosse vero ciò che Attila diceva dell'esibizion
d'Onoria, esso Attila, per attestato
di Prisco <span class="fnote">[Idem, ibid., pag. 49.]</span>, fece per mezzo de' suoi
ambasciatori vedere a Valentiniano l'anello
che Onoria medesima gli aveva inviato.
Similmente Marciano Augusto diede
per risposta che non si sentiva voglia
di pagar tributi, nè si credeva in obbligo
di confermare le promesse fatte da Teodosio.
Se Attila voleva star quieto, se gli
manderebbono dei regali; e minacciando
egli guerra, non avrebbe trovato i Romani
a dormire. Attila finalmente determinò
di volgersi contro l'Occidente, e di
combattere non solo con gl'Italiani per
ottenere Onoria in moglie, sperando di
grandi ricchezze in dote, ma eziandio coi
Goti delle Gallie, per dar gusto a <i>Genserico</i>
re de' Vandali in Africa.
</p>

<p>
Per intendere quest'ultimo passo
convien ascoltare Giordano storico <span class="fnote">[Jordan., de Reb. Getic., cap. 36.]</span>,
il quale racconta che avendo <i>Teoderico</i>
re de' Goti occidentali, chiamati Visigoti,
data ad <i>Unnerico</i> figliuolo di Genserico
una sua figliuola per moglie, Genserico,
<span class="pagenum"><a id="Page_551"></a>[551]</span>
uomo crudele anche verso la sua stessa
prole, per semplice sospetto che la nuora
gli avesse preparato il veleno, le fece tagliar
le orecchie e il naso, e così malconcia
la rimandò a suo padre. Avuta
poi contezza del gran preparamento di
guerra che faceva Attila, Genserico gli
inviò una gran quantità di regali, con
pregarlo di volgere le armi contra il re
de' Visigoti, giacchè temeva che Teoderico
meditasse di far vendetta dell'affronto
fatto a lui e alla figliuola. Si aggiunse
finalmente ad Attila un terzo incentivo
per portare la guerra in Occidente. E fu,
per relazione di Prisco <span class="fnote">[Priscus, pag. 40.]</span> istorico, che
essendo morto <i>Clodione</i> re dei Franchi,
popoli allora della Germania, <i>Meroveo</i>,
l'uno de' due suoi figliuoli, benchè il più
giovane, coll'aiuto di <i>Aezio</i> patrizio, generale
dell'armi di Valentiniano Augusto,
occupò il regno. Il primogenito (il cui
nome non si sa), astretto a ritirarsi, ebbe
ricorso ad Attila, con implorare soccorso
da lui. Aggiugne Prisco di aver veduto
Meroveo assai giovanetto, spedito a Roma
da Clodione suo padre, e che la capigliatura
sua era bionda e sparsa giù per
le spalle. Aezio l'aveva adottato per suo
figliuolo, e, dopo avergli fatto dei gran
regali, l'avea inviato a Roma, acciocchè
stabilisse amicizia e lega con Valentiniano
Augusto. Però ancor questo fu uno
dei motivi, per li quali Attila elesse di
guerreggiar piuttosto in Occidente che
in Oriente. L'astuto Barbaro, prima di
muoversi, inviò legati a Valentiniano Augusto
con lettera piena di titoli e d'espressioni
della più fina amicizia, per
seminar zizanie fra l'imperadore e Teoderico
re dei Visigoti, esponendo che la
voleva solamente contra d'essi Visigoti,
e non già contra il romano imperio. E
nello stesso tempo scrisse a Teoderico,
esortandolo a ritirarsi dalla lega coi Romani,
e ricordandogli i torti e le guerre
da lor fatte alla nazione de' Goti. Ma Valentiniano,
conosciuta la furberia d'Attila,
immantinente spedì ambasciatori a
<span class="pagenum"><a id="Page_552"></a>[552]</span>
Teoderico, esortandolo a strignersi seco
in lega contro il nemico di tutto il mondo,
la cui superbia era omai giunta al
sommo; e sì buon effetto ebbero le sue
esortazioni, che Teoderico e tutta la sua
nazione animosamente ed allegramente
assunsero di opporsi coll'armi al minaccioso
tiranno, e per questo si preparò ed
unì tutta la possanza di essi Visigoti coll'esercito
romano, condottiere di cui
era il valoroso Aezio patrizio. Non s'è
forse mai veduto sì gran diluvio d'armati
in Europa, come fu in questa occasione.
Fu creduto che Attila conducesse seco
settecentomila guerrieri <span class="fnote">[Histor. Miscell., lib. 15.]</span>. Non farei
sigurtà che la fama e la paura non avessero
contribuito ad accrescere la per
altro sterminata moltitudine d'uomini e
di cavalli che Attila seco trasse a quell'impresa.
Imperciocchè, oltre ai suoi
<i>Unni</i>, ch'erano, per così dire, innumerabili,
con esso lui uniti marciavano altri
popoli suoi sudditi, cioè un immenso
nuvolo di <i>Gepidi</i> col re loro <i>Arderico</i>, e
<i>Gualamire</i> re degli <i>Ostrogoti</i>, più nobile
del re a cui serviva, e che mal volontieri
andava a combattere contra de' Visigoti,
popolo della sua stessa nazione. Seguitavano
dopo questi i <i>Marcomanni</i>, <i>gli Svevi</i>,
<i>i Quadi</i>, <i>gli Eruli</i>, <i>i Turcilingi</i>, ossieno
<i>Rugi</i>, coi loro principi, ed altre barbare
nazioni abitanti ne' confini del Settentrione.
Apollinare Sidonio <span class="fnote">[Sidon., in Panegyr. Aviti, vers. 319.]</span>, scrittore di
que' tempi, descrive co' seguenti versi,
secondo la edizion del Sirmondo, la formidabil
armata d'Attila:
</p>

<div class="poem">
<p><i>. . . . subito cum rupta tumultu</i></p>
<p><i>(Barbaries totas in se transfuderat Arctos)</i></p>
<p><i>Gallia, pugnacem regem comitante Gelono.</i></p>
<p><i>Gepida trux sequitur Scyrum Burgundio cogit,</i></p>
<p><i>Chunus, Bellonotus, Neurus, Basterna, Toringus,</i></p>
<p><i>Bructerus, ulvosa quem vel Nicer abluit unda.</i></p>
<p><i>Prorumpit Francus . . . .</i></p>
</div>

<p>
Passò questo gran torrente dalla Pannonia,
ossia dall'Ungheria, sul principio
della primavera, e, secondochè crede il
<span class="pagenum"><a id="Page_553"></a>[553]</span>
Velsero <span class="fnote">[Velserus, Rer. August., lib. 8.]</span>, prese e devastò la città d'Augusta.
Quindi, a guisa di fulmine, lasciando
dappertutto la desolazione, giunse sino
al Reno; e fabbricate con gran fretta
innumerabili barchette, gli riuscì di valicar
quel fiume, con istendersi appresso
addosso alla provincia della Belgica seconda.
A lui niuna opposizione fu fatta,
perchè, se crediamo a Sidonio, Aezio generale
di Valentiniano era appena calato
dall'Alpi, conducendo poche truppe, nè i
Visigoti si erano per anche mossi. Pretende
esso scrittore che <i>Avito</i>, il quale
esercitava allora nella Gallia l'uffizio di
prefetto del pretorio, quegli fosse che
spedito da Aezio al re Teoderico, mettesse
in moto l'esercito d'essi Visigoti, col
quale si congiunse il romano. Nè solamente
procurò Aezio d'aver seco i Visigoti,
de' quali era innumerabile l'esercito,
ma tirò seco altre nazioni, descritte da
Giordano istorico <span class="fnote">[Jordan., de Reb. Getic., cap. 36.]</span>, cioè <i>i Franchi, i
Sarmati, gli Armoricani, i Liziani, i Borgognoni,
i Sassoni, i Riparii e gl'Ibrioni</i>,
che il padre Pagi <span class="fnote">[Pagius, Crit. Baron.]</span> crede popoli situati
presso il lago di Costanza, ma si
può dubitare se fossero gli abitatori di
Ivry. Nella Storia Miscella <span class="fnote">[Histor. Miscell., in tom. I Rer. Italicar.]</span> della mia
edizione sono appellati <i>Bariones</i>. Ed ivi,
in vece di <i>Liziani</i>, si veggono nel ruolo
degli ausiliarii romani i <i>Luteciani</i>, cioè i
<i>Parigini</i>. Venne ancora in soccorso di
Aezio co' suoi <i>Alani</i> il re <i>Sangibano</i> con
altri popoli occidentali. Qui dalla parte
de' Romani si trovarono i <i>Franchi</i>; e,
secondo Sidonio, i <i>Franchi</i> furono in aiuto
d'Attila. Ma l'uno e l'altro sussiste,
perciocchè, siccome abbiam detto di sopra,
erano allora divisi i Franchi, seguitando
gli uni Meroveo collegato con Aezio,
e gli altri il fratello maggiore, che
s'era posto sotto la protezione d'Attila.
Nella vigilia di Pasqua la città di Metz
restò vittima del furore del re barbaro.
La stessa disavventura toccò a quella di
<span class="pagenum"><a id="Page_554"></a>[554]</span>
<i>Treveri</i> e di <i>Tongres</i>. Ma, secondochè si
ha dalla Vita di san Lupo vescovo trecense,
oggidì <i>Troyes</i>, e da Paolo Diacono <span class="fnote">[Paulus Diaconus, in Catalogo Episcopor.
Metens.]</span>,
miracolosamente quella città si
salvò, essendo passati per essa i Barbari
senza vederla. Altri vogliono che il santo
prelato ammollisse talmente il cuore del
Barbaro, che lasciasse illesa la sua città.
Sopra altre città della Gallia si sfogò la
crudeltà d'Attila, finchè giunto alla città
d'<i>Orleans</i>, gli convenne fermarsi per la
resistenza de' cittadini. Secondo Gregorio
Turonense <span class="fnote">[Gregor. Turonensis, Hist. Francor., lib. 2,
cap. 8.]</span>, non fu presa quella città;
ma Sidonio <span class="fnote">[Sidon., lib. 8, ep. 15.]</span>, degno di maggior fede,
chiaramente asserisce che fu presa, ma
non saccheggiata. Intanto il generale cesareo
Aezio con Teoderico re de' Visigoti,
che seco avea <i>Torismondo</i> suo figliuolo
maggiore, e il loro potentissimo esercito,
venne a fronte del ferocissimo Attila.
Fu concertato il luogo della battaglia
ne' campi Catalaunici, cioè nella vasta
pianura di <i>Chalons sur Marne</i> in vicinanza
della città di Rems. All'ora nona del
giorno si attaccò lo spaventoso e memorabil
fatto d'armi, a cui altro pari non
so se mai avesse veduto l'Europa. Scrive
Giordano <span class="fnote">[Jordan., de Reb. Getic., cap. 37.]</span>, e lo nota ancora <span class="fnote">[Histor. Miscella, lib. 14.]</span> l'autor
della Miscella, essere stato dagl'indovini
predetto ad Attila ch'egli avrebbe
la peggio, ma che perirebbe nel campo il
generale dell'armata nemica; e che figurandosi
il re barbaro la morte tanto
da lui sospirata d'Aezio, non volle restar
di venir alle mani. Si combattè con indicibil
vigore ed ostinazione dall'una
parte e dall'altra, finchè la notte pose
fine al terribil macello. Secondochè ha il
suddetto autore, lasciarono la vita sul
campo cento ottanta mila persone. A Idacio <span class="fnote">[Idacius, in Chronico.]</span>
e a sant'Isidoro <span class="fnote">[Isidorus, in Chronic.]</span>, che mettono
<span class="pagenum"><a id="Page_555"></a>[555]</span>
trecento migliaia di morti, noi non siamo
obbligati in questo a dar fede. Ora quantunque
niuna delle parti restasse vincitrice,
pure gli effetti mostrarono che il superbo
Attila si tenne per vinto, perciocchè
nel dì seguente si trincerò forte coi
carriaggi, ed ancorchè non cessasse di
far trombettare ed alzar voci come di
chi va a battaglia, pure non osò più di
uscire in campo contra dei nemici. Rimasero
anco deluse le sue speranze, perchè
nel conflitto venne morto, non già
Aezio, ma bensì Teoderico re dei Visigoti,
che caduto da cavallo, fu conculcato
da' piedi de' suoi, oppure ucciso da un
dardo di Astagi Ostrogoto. Secondo la
giunta da me pubblicata alla Storia Miscella,
vegniamo a sapere che <i>Torismondo</i>
figliuolo d'esso re Teoderico, per dolore
della morte del padre, era risoluto di
assediar Attila in quel sito, e di perseguitarlo
fino all'ultimo sangue. Ma Aezio
gli persuase di volar tosto a Tolosa, affinchè
i suoi fratelli minori, cioè Teoderico,
Federico, Teurico, Rotemero e Irmerit,
non gli occupassero il regno. Si ha
parimente da Gregorio Turonense <span class="fnote">[Gregor. Turonensis, Hist. Franc., lib. 2,
cap. 7.]</span>
che Aezio fece fretta a <i>Meroveo</i> di tornar
al suo paese, acciocchè il fratello in sua
lontananza non se ne impadronisse e
fosse creato re. Non fu certamente pigro
Meroveo; e però, giunto alle sue contrade,
fu riconosciuto re dai Franchi. Con buon
fine, dice l'autor della Miscella, diede
questi consigli Aezio, per timore che i
Visigoti, sconfitto Attila, non alzassero la
testa contra l'imperio romano. Ma probabilmente
di qua venne la rovina del
medesimo Aezio, siccome diremo al suo
luogo.
</p>

<p>
Veggendosi pertanto Attila in libertà,
tranquillamente, ancorchè temesse di
qualche insidia, se ne tornò nella Pannonia,
ma con risoluzione di mettere in
piedi un'armata più grande, e di assalire
l'Italia, giacchè non avea trovato buon
vento nelle Gallie, e noto gli era che l'Italia
<span class="pagenum"><a id="Page_556"></a>[556]</span>
era sprovveduta di soldatesche. Nei
Frammenti di Fredegario, pubblicati dal
padre Ruinart <span class="fnote">[Gregor., Oper., pag. 707.]</span>, si legge un'astuzia di
Aezio, la quale non oserei mantenere per
vera; cioè, che per aver soccorso da <i>Teodoro</i>
(così è chiamato <i>Teoderico</i> anche
da Idacio), gli esibì la metà delle Gallie;
e che spediti messi segretamente ad Attila,
l'invitò in aiuto suo contra de' Goti,
con fare anche a lui l'esibizione suddetta.
Dopo due battaglie, Aezio di notte andò
a trovar Attila, e gli fece credere che
veniva un esercito più forte di Goti, condotto
da Teoderico fratello del re Torismondo,
e tal paura gli mise, che Attila
gli diede dieci mila soldi d'oro perchè
gli procurasse la comodità di ritirarsi
verso la Pannonia. Susseguentemente Aezio
diede ad intendere a Torismondo,
ch'era giunto un terribil rinforzo ad
Attila, e che il consigliava di andarsene a
casa, affinchè i suoi fratelli non gli occupassero
il regno. Però Torismondo donò
anch'egli ad Aezio altri dieci mila soldi,
con pregarlo di fare in guisa che potesse
liberamente co' suoi Goti ripatriare.
Aezio, ciò fatto, assistito dai Franchi,
andò perseguitando gli Unni alla coda fino
alla Turingia, ed ordinando ogni notte
dei grandissimi fuochi, affinchè paresse
più grande la sua armata. E perchè i
Goti faceano istanza ad Aezio ch'egli eseguisse
la promessa, ed Aezio non si
sentiva di umore di eseguirla, si contrastò
fra di loro; ma infine si venne ad una
composizione, e il tutto si quietò con avere
Aezio inviato al re loro Torismondo
un <i>orbiculo</i> di oro, ornato di gemme, che
pesava cinquecento libbre. Il padre Ruinart
pensa che questo <i>orbiculo</i> fosse un
catino o piatto. Ma un catino o piatto pesante
venti pesi, sarebbe stato una cosa mostruosa.
Io il credo una palla rappresentante
il mondo. Aggiugne Fredegario che questo
picciolo mondo d'oro fino ai suoi dì
(se pure egli è che parla) si conservava con
gran venerazione nel tesoro dei Goti. Probabilmente
in questo racconto ci sarà
<span class="pagenum"><a id="Page_557"></a>[557]</span>
qualche cosa di vero; ma si può credere
che le dicerie del volgo vi avran fatte le
frange. In quest'anno il piissimo Marciano
Augusto, perchè i pagani dopo la morte
di Teodosio II imperadore doveano
aver fatto delle novità, pubblicò un rigoroso
editto <span class="fnote">[L. 7 Cod. Justinian. de Paganis.]</span> contra de' medesimi,
intimando la perdita de' beni e della vita
a chi riaprisse i templi degli idoli, o facesse
loro de' sacrifizii. Con altra legge <span class="fnote">[Cod. Theod., tom. 4,. in Append., lib. 3, tit. 3.]</span>
eziandio ordinò che si dovessero pagare
alle città i canoni dovuti per gli beni
passati nei particolari, e, come si può credere,
dati a livello; dal che, siccome ancora
da altre leggi, apprendiamo che
anche allora i comuni d'ogni città godeano
beni, rendite ed erario loro particolare.
Truovasi ancora una legge <span class="fnote">[Cod. Theodos., ibid., lib. 2, tit. 9.]</span> di
Valentiniano, data in Roma a dì 31 di
gennaio dell'anno presente, ma col titolo
forse vizioso, essendo ivi <i>Impp. Theodosius
et Valentinianus</i>. Quando essa appartenga
all'anno presente, il titolo ha
da essere solamente <i>Imp. Valentinian.</i>, come
nelle seguenti, perchè probabilmente
Marciano non era per anche riconosciuto
per imperadore da Valentiniano. Nella
Cronica di Prospero Tirone <span class="fnote">[Prosper Tiro, in Chronic.]</span>, secondo
l'edizione del Canisio, si legge all'anno
seguente, che l'immagine di Marciano
imperadore entrò in Roma a' dì 30 d'aprile:
segno che solamente allora egli fu
solennemente riconosciuto per Augusto
in Roma. In essa legge si tratta de' servi
agricoltori fuggitivi, per sapere a quai padroni
dovessero ubbidire. Nella seguente
è levata una falsa persuasione che non si
potessero vendere beni agli uffiziali dell'imperadore,
e vien provveduto ad altri
pubblici affari. Mercè poi della terza legge
vegniamo in cognizione che nell'anno
precedente l'Italia tutta era stata flagellata
da una fierissima carestia, di maniera
che molti, per non morire di fame, si
erano ridotti a vendere i proprii figliuoli
<span class="pagenum"><a id="Page_558"></a>[558]</span>
e genitori per ischiavi, non però ai Pagani,
ma ai Cristiani stessi, secondo l'uso
d'allora. Comanda l'imperadore che qualora
si restituisca il danaro con alquanto
d'usura, si rompa la vendita fatta di quei
miseri, con aggiugnere la pena di sei once
d'oro a chiunque vendesse ai Barbari
alcun dei cristiani.
</p>
<hr />
</div>

<div class="chapter">
<h2 class="hidden"><a id="CDLII"></a>CDLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLII</span>. Indizione <span class="scp">V</span>.</td>
  </tr>
  <tr>
    <td><span class="smcap">Leone</span> papa 13.</td>
  </tr>
  <tr>
    <td><span class="smcap">Valentiniano</span> III imper. 28.</td>
  </tr>
  <tr>
    <td><span class="smcap">Marciano</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Sporacio</span> e <span class="smcap">Flavio Erculano</span>.
</p>

<p>
Provò anche la parte occidentale di
Italia in quest'anno di gravissime sciagure
per cagione del ferocissimo re degli
Unni Attila. Costui, ritornato nella Pannonia,
attese durante il verno a riparar
le forze perdute nella Gallia. Venuta la
primavera, eccolo con formidabil esercito,
creduto non inferiore a quel dell'anno
precedente, entrar nell'Italia per la parte
del Friuli. La prima città che fece resistenza
al furibondo tiranno fu Aquileia,
una delle più riguardevoli, forti e popolate
città che s'avesse allora l'Italia, e
però fu immediatamente stretta con forte
assedio. All'autore della Miscella <span class="fnote">[Histor. Miscell., lib. 15, tom. 1 Rer. Italic.]</span>
secondo la mia edizione siam qui tenuti,
perchè egli con qualche particolarità descrive
questi fatti, i quali appena da altri
pochi si veggono accennati. Falla bensì
e (prima d'ora l'avvertì ancora il Sigonio <span class="fnote">[Sigon., de Regn. Occident., lib. 13.]</span>)
allorchè scrive che <i>tre anni continui</i>
durò quell'assedio, quando non si
volesse supporre che Attila prima di passar
nelle Gallie l'avesse con un'armata
a parte formato: del che non si truova
un barlume presso gli antichi. Certo è,
per quanto s'ha da Marcellino conte <span class="fnote">[Marcell. Comes, in Chron.]</span>
e da Cassiodorio <span class="fnote">[Cassiod., in Chron.]</span>, che nell'anno presente
Aquileia fu presa. Narra dunque
<span class="pagenum"><a id="Page_559"></a>[559]</span>
l'autore suddetto, con cui va di concordia
Giordano istorico <span class="fnote">[Jordan., de Reb. Get., cap. 42.]</span>, che facendo i
cittadini vigorosa difesa, e mormorando
l'esercito tutto a cagion della fame che
per mancanza di viveri sofferivano, Attila,
un dì cavalcando intorno all'assediata
città, osservò che le cicogne solite
a fare i lor nidi nei letti delle case, a
truppa ne uscivano, portando col becco i
lor figliuolini alla campagna. Allora Attila,
rivolto a' suoi, <i>mirate</i>, disse, <i>gli uccelli
che preveggono le cose avvenire, come
abbandonano questa città, sapendo
che ha da perire</i>. Ed incontinente dato
ordine che si facessero giocar tutte le
macchine di guerra, ed esortati i suoi a
mostrare la lor bravura, sì fiero assalto
diede alla città, che se ne impadronì. Procopio <span class="fnote">[Procop., lib. 11, cap. 4 de Bell. Vandal.]</span>
diversamente narra il fatto, con
dire che già Attila coll'esercito abbandonava
l'assedio, quando osservò una cicogna
che portava via i suoi cicognini:
perlochè si fermò, ed essendo da lì a poco
caduto il muro, dov'era dianzi il nido
di quegli uccelli, entrò facilmente nella
città. Ma pare più da credere a Giordano,
che si servì della storia di Prisco, autore
di questi tempi. Comunque sia, tutta
Aquileia andò a sacco; chi dei cittadini
non fu messo a fil di spada, restò
schiavo de' Barbari: ed in pena poi della
ostinata difesa furono consegnati al fuoco
gli edifizii tutti. Però gli scrittori di questi
ultimi secoli hanno creduto che Aquileia
allora distrutta non risorgesse mai
più, e durasse da lì innanzi nella depressione,
in cui si truova oggidì. Ma il cardinal
Baronio <span class="fnote">[Baron., Annal. Eccl. ad ann. 452.]</span> è di parer contrario,
fondato sopra una lettera di san Leone
papa, scritta nell'anno 458 a Niceta vescovo
d'Aquileia, da cui si raccoglie che
molte donne, credendo morti i lor consorti
nella schiavitù, s'erano rimaritate,
e che alcuni poi dei primi mariti, ricuperata
la libertà, e ritornati, richiedevano
<span class="pagenum"><a id="Page_560"></a>[560]</span>
le loro mogli. Ma questo argomento poco
conchiude, perchè nè molti si contano ivi
ripatriati, e nelle abitazioni delle castella
e della campagna poterono tornare gli
abitatori, senza che si rifabbricasse la
città. Tuttavia noi troveremo non dispregevole
l'opinion del Baronio, potendosi
altronde ricavare che almeno in parte
fosse riparata allora la rovina d'Aquileia,
ed in altri tempi poi ella patisse delle nuove
desolazioni. Nel concilio di Grado, tenuto
nell'anno 579 da Elia patriarca
aquileiense, e riferito da Andrea Dandolo <span class="fnote">[Dandulus, in Chron., tom. 12 Rer. Italicar.]</span>,
si legge: <i>Jam pridem ab Attila Hunnorum
rege Aquileja civitas nostra funditus
est destructa, et postea Gothorum
incursu et ceterorum Barbarorum quassata,
vix respirat; etiam nunc Longobardorum
nefandae gentis flagella sustinere non
valens</i>. Basta ciò a far intendere che quella
città dovea essere risorta in qualche
maniera dopo la desolazione d'Attila. Ai
tempi di Giordano <span class="fnote">[Jordan., de Reb. Getic., cap. 42.]</span> storico, cioè nel
secolo susseguente, era talmente atterrata,
che non ne apparivano le vestigia. E
circa l'anno 786, per relazione di Paolo
Diacono, in luogo d'Aquileia, il <i>Foro di
Giulio</i>, oggidì <i>Cividale del Friuli</i>, era divenuto
capo della provincia della Venezia.
Cosa è da maravigliarsi, se non è
qualche orrore dei testi, come Liutprando
storico <span class="fnote">[Liutprand., Hist., lib. 3, cap. 2.]</span>, il quale fioriva circa il 960,
scriva in un luogo, che <i>Aquileja praedives,
atque olim civitas immensa, ab impiissimo
Hunnorum rege Attila capitur,
atque funditus dissipatur, nec ulterius, ut
in prasentiarum cernitur, elevatur</i>. E pure
egli stesso racconta <span class="fnote">[Idem, lib. 2, cap. 4.]</span> che gli Ungheri
calati in Italia circa l'anno 912, <i>Aquilejam
et Veronam pertranseunt munitissimas
civitates, et Ticinum nullis resistentibus,
veniunt.</i>
</p>

<p>
Ritornando ora all'autore della Miscella,
egli narra che trovossi a que' tempi
di Aquileia una delle più nobili donne
<span class="pagenum"><a id="Page_561"></a>[561]</span>
d'essa città, quanto bella altrettanto pudica,
la quale, per non sofferire oltraggi
alla sua onestà da que' sordidissimi Barbari,
appena udì presa da loro la città,
che si buttò giù da un'alta torre nel fiume
Natisone, che passava sotto le sue finestre:
azione che si crederà da taluno
eroica, ma ch'è contraria ai documenti
della legge di Cristo. Dopo la rovina di
Aquileia, giacchè niuno s'opponeva ai
suoi passi, Attila prese la città d'Altino,
Concordia e Padova, e le ridusse in un
mucchio di pietre. Da questa formidabile
irruzione di Barbari fama è che prendesse
origine la inclita città di Venezia, celebre
per la sua potenza e per le sue illustri
imprese. Il Dandolo <span class="fnote">[Dandolus, in Chron., tom. 12 Rer. Italic.]</span> cita in pruova
di ciò un certo <i>Ponzio</i>, scrittore a noi
incognito. Credesi che, per ischivar sì fiero
torrente, i cittadini di Padova, d'Altino
e d'altri luoghi circonvicini si rifuggissero
nell'isolette di Rivoalto, Malamocco,
ed altre di diverso nome; e con
venire a fermarsi in quelle ch'erano contigue
a Rivoalto, a poco a poco quell'insigne
città si formasse, che oggidì chiamiamo
Venezia. Nondimeno Cassiodoro <span class="fnote">[Cassiod., lib. 12, ep. 24.]</span>,
che circa il fine del susseguente
secolo fioriva, scrivendo ai tribuni delle
spiaggie marittime, e parlando degli abitanti
allora in quelle isolette, non altro
dice, se non che viveano de' soli pesci, e
il traffico loro consisteva nella raccolta e
vendita del sale. Seguita poi a narrare
l'autore della Miscella che Attila coll'esercito
passò a Vicenza, Verona, e Bergamo,
città che provarono gli eccessi della
di lui crudeltà. Poscia, inoltratosi fino
a Milano e Pavia, occupò e saccheggiò
ancor queste, ma senza strage delle persone,
e senza consumar colle fiamme le
abitazioni. L'antica tradizione dei Modenesi
è ch'egli per intercessione di san Geminiano
protettore della città (già mancato
di vita nell'anno 397), se pure in quei
tempi non visse un altro Geminiano vescovo
pure di Modena, come sospetta il
<span class="pagenum"><a id="Page_562"></a>[562]</span>
cardinal Baronio <span class="fnote">[Baron., Annal. Eccl. ad ann. 458.]</span>, Attila con l'esercito,
preso da cecità, passasse senza nocumento
alcuno per Modena, siccome raccontammo
di sopra di san Lupo vescovo
trecense. Per quel che dirò, non è
inverisimile il passaggio per Modena di
quel tiranno, e potrebb'essere che niun
danno le facesse. Ma solamente ritien
dubbioso un simil fatto accaduto nel principio
del secolo decimo, siccome vedremo,
allorchè gli Ungri, razza anch'eglino
d'Unni, passarono per Modena, e la lasciarono
intatta. Parimente Agnello <span class="fnote">[Agnell., Part. 1, tom. 2 Rer. Italicar.]</span>,
che scriveva circa l'anno 835 le vite degli
arcivescovi ravennati, ci fa intendere
la fama che ivi correa, d'essere arrivato
Attila fino a Ravenna, e che, ammollito
dalle preghiere di <i>Giovanni</i>, vescovo santo
d'essa città, niun danno le recò, essendosi
contentato che gli aprissero le
porte, per le quali entrato, dopo aver
passeggiato per le piazze, se n'andò pacificamente
con Dio, e ritornossene al suo
regno. Io la credo fama senza buon fondamento,
e massimamente parendo che Agnello
attribuisca la mansuetudine insorta
in quel Barbaro al vescovo suddetto,
quando questo pregio è miracoloso, e
dovuto a san Leone papa, siccome vedremo
fra poco. Per altro, che Piacenza,
Parma, Reggio e Modena fossero anche
esse partecipi della crudeltà di quel tiranno
appellato il flagello di Dio, abbiam
ragione di crederlo, da che il sopra mentovato
autore della Miscella aggiugne dipoi:
<i>Deinde Æmiliae civitatibus similiter
expoliatis, novissime eo loco, quo Mincius
in Padum influit, castrametati sunt.</i>
Certo quelle erano città dell'Emilia. Nè
si dee omettere una notizia curiosa, a noi
riserbata da Suida <span class="fnote">[Suidas, in Lexico, verbo <i>Mediolanum</i>.]</span>, cioè che avendo
Attila presa la città di Milano, e condotti
in ischiavitù i cittadini, osservò a caso
una pittura, in cui erano rappresentati i
romani imperadori, sedenti sopra aurei
troni con gli Sciti prostrati ai lor piedi.
<span class="pagenum"><a id="Page_563"></a>[563]</span>
Fece egli tosto chiamare un pittore, e cancellata
quella pittura, gli ordinò di dipingere
il re Attila assiso in trono, e gl'imperadori
romani che portavano sulle
spalle sacchi pieni di oro, e li votavano
a' piedi di sua maestà unnica.
</p>

<p>
Intanto se ne stava Valentiniano Augusto
in Roma, e gli dovea ben tremare
il cuore all'udir la rovina delle città e
i progressi del ferocissimo re. Lasciò
scritto san Prospero <span class="fnote">[Prosper, in Chron.]</span>, che ad altro non
pensava l'imperadore, che a ritirarsi fuori
d'Italia; ma che la vergogna tenne in
freno la paura, credendosi massimamente
che la crudeltà e cupidigia del barbaro
regnante dovesse ormai essere sazia colla
desolazione di tante nobili provincie. Ora,
non sapendo nè Valentiniano nè il senato
e popolo romano qual partito prendere,
finalmente fu risoluto di tentare
se per mezzo d'ambasciatori si potesse
ottener la pace dal crudelissimo tiranno.
L'autore della Miscella aggiugne, che
dopo le sopra narrate azioni, Attila restò
sospeso, se dovea o non dovea volgere
i passi alla volta di Roma. La voglia di
farlo era grande; ma, siccome scrisse
Giordano <span class="fnote">[Jordan., de Reb. Getic., cap. 42.]</span>, che cita qui l'autorità di
Prisco istorico, i suoi il dissuadevano coll'esempio
di Alarico re dei Goti, il qual
poco sopravvisse dopo la presa di Roma.
In questo ondeggiar di pensieri arrivarono
gli ambasciatori romani, e il trovarono
attendato dove il Mincio si scarica
nel Po, cioè a Governolo, essendosi messo
quivi, per quanto si può credere, a
quartiere pel verno sopravvenuto. Forse
ancora l'arrivo d'essi ambasciatori succedette
solamente nell'anno seguente.
Furono essi il santo <i>papa Leone</i>, <i>Avieno</i>
consolare, cioè ch'era stato console, e
<i>Trigezio</i>, che sembra essere stato prefetto
del pretorio. Confidava assaissimo
l'imperadore nell'eloquenza ed abilità
di san Leone, nè s'ingannò. Perorò
con tal forza e garbo il pontefice, che
il superbo tiranno divenne mansueto,
<span class="pagenum"><a id="Page_564"></a>[564]</span>
e, con accettar la pace, promise di tornarsene
alle sue contrade, e l'eseguì.
L'andata di san Leone ad Attila è attestata
da san Prospero <span class="fnote">[Prosper, in Chron.]</span>, dall'autore della
Miscella <span class="fnote">[Hist. Miscella, lib. 15.]</span>, da Cassiodoro <span class="fnote">[Cassiod., in Chronic.]</span>, da Vittor
Turonense, da Giordano storico <span class="fnote">[Jordan., de Reb. Getic., cap. 42.]</span> e
da una lettera scritta da' vescovi orientali
a Simmaco papa <span class="fnote">[Inter Epist. Symmachi papae.]</span>. Nella suddetta Miscella
poi si legge, che, interrogato Attila come
egli si fosse indotto a far tutto ciò che il
romano pontefice gli avea richiesto, rispose
di aver veduto presso quel vescovo
un altr'uomo di presenza più venerabile,
che con una spada sguainata
il minacciava, se non acconsentiva alle
sue dimande. È da stupire come nelle
vite de' romani pontefici attribuite ad Anastasio
Bibliotecario si racconti bensì
l'ambasceria suddetta di san Leone, ma
senza dir parola di quel miracolo. Inoltre
Cassiodoro scrive in una lettera, che insieme
con <i>Carpilione</i> figliuolo d'Aezio fu
spedito ad Attila suo padre, e che alla di
lui eloquenza riuscì di placare quella crudelissima
bestia. Il Sigonio <span class="fnote">[Sigon., de Imper. Occident., lib. 13.]</span> rapporta
qui una particolarità degna d'osservazione:
cioè, che Valentiniano Augusto sul
principio di questa guerra, senza perdersi
d'animo, chiamò in Italia un grosso corpo
di Goti, dei quali, secondo Procopio, furono
condottieri Alarico ed Antala; e
poste buone guarnigioni nell'Alpi Giulie,
per le quali si passa dalla Pannonia in
Italia, fortificò e provvide del bisognevole
Aquileia e le altre città, per le quali
si va al Po. Aggiugne, che la cagione dell'essersi
ritirato Attila di là dal Po, si dee
attribuire ad Aezio generale di Valentiniano
Augusto, il quale valorosamente gli
era alle spalle con un'armata che l'andava
incalzando e pizzicando. E qui cita
il Sigonio le seguenti parole di Giordano
istorico: <i>Attila, recollectis viribus, Aquilejam
vi magna diu obsessam capit, ac
<span class="pagenum"><a id="Page_565"></a>[565]</span>
circumquaque praedis et caedibus furibundus
bacchatur; ad quem Valentinianus
imperator papam mittens, pacem cum eo
fecit, exercitusque ejus fame, peste, morbo,
caedibusque insuper ab Aetio attritus, eum
reverti fecit.</i> Può essere che il Sigonio
abbia letto in Procopio quanto egli riferisce,
quantunque io non ve l'abbia trovato;
ma per conto del passo che egli rapporta
di Giordano non so onde lo abbia
egli preso. Certo nell'edizione del padre
Garezio benedettino, e nella mia confrontata
coll'antichissimo testo dell'Ambrosiana <span class="fnote">[Rer. Italicar. Scriptor., tom. 1, part. 1.]</span>
non compariscono quelle parole,
le quali, se sussistessero, porgerebbono
motivo di credere che aggiunta alle persuasioni
di san Leone l'apprensione del
valore e delle forze d'Aezio, quel Barbaro
si fosse indotto alla ritirata. All'incontro
abbiamo l'autorità di san Prospero <span class="fnote">[Prosper, in Chron.]</span>,
opposta all'asserzione suddetta. Eccone
le parole al presente anno: <i>Attila, redintegratis
viribus, quas in Italia amiserat,
Italiam ingredi per Pannonias intendit, inhil
duce nostro Aetio secundum prioris belli
opera perspiciente, ita ut ne clusuris quidem
Alpium, quibus hostes prohiberi poterant,
uteretur: hoc solum spei suis superesse
existimans, si ab omni Italia cum imperatore
dissederet.</i> Ma non è perciò da
disprezzare il racconto del Sigonio; perciocchè
Idacio <span class="fnote">[Idacius, in Chron.]</span> scrisse che nel secondo
anno del principato di Marciano, gli
Unni da' quali era messa a sacco l'Italia,
dopo aver eglino desolate alquante città,
rimasero miracolosamente estinti, parte
per la fame, parte per un certo morbo e
per alcune calamità venute dal cielo. E
che avendo l'imperador Marciano mandati
soccorsi di milizie ad Aezio, questi
tagliò a pezzi non pochi de' nemici in
maniera che furono astretti a far la pace
co' Romani. Sant'Isidoro, siccome quegli
che fu copiatore d'Idacio, racconta lo
stesso.
</p>

<p>
<span class="pagenum"><a id="Page_566"></a>[566]</span>
Nè si dee tacere che Attila, per attestato
concorde di Giordano e dell'autore
della Miscella, prima di ritirarsi,
minacciò la total rovina all'Italia, se non
gli fosse inviata con ricchissima dote, e
con assegnarle una porzione del regno,
<i>Onoria</i> sorella di Valentiniano Augusto,
cioè quella svergognata principessa che,
siccome abbiam veduto di sopra, avea
incitato lo stesso Attila a muovere l'armi
contra del fratello per isperanza di acquistare
la libertà, e di sposare quel re
villano. Ed è probabile che gli fosse promessa,
affinchè il Barbaro non tardasse
a levarsi d'Italia. Il Du-Cange <span class="fnote">[Du-Cange, in Famil. Byzant., pag. 73.]</span> pretende
ancora che questa principessa infatti
gli fosse spedita: ma non veggo alcuno
degli antichi che l'asserisca. Fu ben
ella promessa, ma si dovettero trovar
varie scuse ed intoppi, tanto che la morte
d'Attila, che da lì a non molto accadde,
mise ancor fine alle ambiziose sue pretensioni.
E perciocchè niuno degli scrittori
parla più da lì innanzi d'essa Onoria,
non è improbabile che per li suoi
misfatti le fossero abbreviati i giorni della
vita, o pur ch'essa con suo comodo li
terminasse in una prigione segreta. Fu
quest'anno che Marciano Augusto pubblicò
un editto <span class="fnote">[Inter Acta Concilii Chalcedonensis.]</span> contro i seguaci degli
errori d'Eutichete, con intimar loro varie
pene. Similmente egli con altro proclama
dichiarò l'innocenza e santità di
Flaviano patriarca morto in esilio. Abbiamo
anche da Marcellino conte <span class="fnote">[Marcell. Comes, in Chron.]</span>, aver
egli ordinato in quest'anno che i nuovi
consoli, in vece di gettar danari al popolo,
gl'impiegassero in risarcire l'acquidotto
di Costantinopoli. Doveano probabilmente
succedere ferite e morti in quel
popolare tumulto. Per lo contrario Valentiniano
imperadore in questo medesimo
anno, sì funesto all'Italia, con una
sua legge <span class="fnote">[Tom. 4 Cod. Theodos. Append. tit. 12.]</span> ristrinse la giurisdizione
de' vescovi, ordinando che i medesimi
<span class="pagenum"><a id="Page_567"></a>[567]</span>
non potessero giudicar cause criminali,
e neppur le civili fra i cherici; e se le
giudicassero, fosse solo per compromesso,
riserbando loro unicamente quelle
di religione. Vietò ancora che i curiali, i
servi e mercatanti del corpo della mercatura
non si potessero far preti, nè
monaci. Molti altri punti son ivi determinati.
Trovarono i susseguenti Augusti
indecente questa legge, e però la scartarono.
Intanto il cardinal Baronio alla
indebita pubblicazion d'essa attribuisce
tutte le disgrazie accadute in quest'anno,
non a Valentiniano che stava a divertirsi
in Roma, ma alle città della Venezia, Insubria
ed Emilia, che niuna colpa aveano
di questo editto. Oltre di che, essendo
data quella legge nel dì 15 di aprile del
presente anno, Attila verisimilmente era
già calato in Italia, e stava digrignando i
denti sotto l'ostinata Aquileia. Vedesi
eziandio un'altra legge <span class="fnote">[Tom. 4 Cod. Theodos. Append. tit. 15.]</span> dello stesso
Augusto data in Roma a dì 29 di giugno
intorno ai tributi che doveano pagare i
mercatanti di porci, buoi e pecore, dove
parla dell'attenzione d'Aezio patrizio
<i>fra le cure della guerra e lo strepito delle
trombe</i>. Da ciò ricava il Sigonio che Aezio
avesse raunato un gagliardissimo
esercito da opporre ad Attila; ma altro
non ne so trarre io, se non che Aezio
anche in que' tempi sì sconvolti pensava
ad impedire che non fosse defraudato dei
tributi l'erario imperiale, e che essi tributi
con regola e proporzione si pagassero.
Essendo mancato di vita in Napoli
<i>Quod vult Deus</i> vescovo di Cartagine,
esiliato da Genserico re de' Vandali, tanto
si adoperò Valentiniano Augusto presso
quel re barbaro, che si contentò che
fosse ordinato vescovo in essa città di
Cartagine <i>Deogratias</i>, uomo di mirabil
carità, ed insigne per altre virtù, siccome
attesta Vittore Vitense <span class="fnote">[Victor Vitensis, de persecut. Vandal.]</span>.
</p>
<hr />
</div>

<div class="chapter">
<p>
<span class="pagenum"><a id="Page_568"></a>[568]</span>
</p>

<h2 class="hidden"><a id="CDLIII"></a>CDLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Leone</span> papa 14.</td>
  </tr>
  <tr>
    <td><span class="smcap">Valentiniano III</span> imper. 29.</td>
  </tr>
  <tr>
    <td><span class="smcap">Marciano</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Vincomalo</span> ed <span class="smcap">Opilione</span>.
</p>

<p>
Tornato che fu Attila nella Pannonia,
inviò tosto suoi ambasciatori a Marciano
Augusto, facendogli sapere, che se non gli
mandava i tributi, ossia i regali annui
promessi da Teodosio II suo predecessore,
si aspettasse pure il guasto alle sue
Provincie, ed ogni altro più rigido trattamento.
Lo abbiamo da Prisco istorico <span class="fnote">[Priscus, tom. 1 Histor. Byz., pag. 40.]</span>
di que' tempi, e lo riferisce ancora
Giordano <span class="fnote">[Jordan., de Reb. Getic., cap. 43.]</span>, con aggiugnere egli solo
una particolarità di gran riguardo, la
quale, se è vera, molto è da maravigliarsi,
come non sia almeno accennata da
san Prospero, da Idacio o da sant'Isidoro:
cioè che Attila minacciava bensì lo
imperio d'Oriente, ma le sue mire di
nuovo erano contro dell'Occidente. Gli
stava fitta nel cuore la rabbia, perchè i
Visigoti della Gallia gli avessero data una
sì disgustosa lezione nella battaglia che
narrammo di sopra, e ne voleva vendetta.
Pensò dunque di assalire e soggiogar
quegli Alani che abitavano nella Gallia
di là dal fiume Ligeri, appellato oggidì
<i>la Loire</i>. E mossosi dalla Dacia e Pannonia,
dove allora gli Unni con diverse
nazioni sue suddite dimoravano, passò
nel cuore della Germania a quella volta.
Allora <i>Torismondo</i>, novello re de' Visigoti,
presentito il disegno del Barbaro, non fu
pigro ad accorrere con tutte le sue forze
in aiuto degli Alani, e a prevenire l'arrivo
d'Attila. Giunti colà gli Unni, si venne
ad un fatto d'armi, che riuscì quasi simile
al precedente, in guisa che l'altero
Attila scornato fu costretto a ritornarsene
senza trionfo e senza gloria alle sue
contrade. Ma, come dissi, niun altro storico
fra gli antichi dice una menoma parola
<span class="pagenum"><a id="Page_569"></a>[569]</span>
di questo fatto. Nulladimeno, avendo
Giordano avuta sotto gli occhi la storia
perduta di Prisco, non se gli dee facilmente
negar credenza in questo. E tanto
più verrebbe ad essere credibile il di
lui racconto, se la morte del feroce Attila
fosse succeduta nell'anno susseguente,
come vuol Marcellino conte <span class="fnote">[Marcell. Comes, in Chron.]</span>, perchè
non avrebbe il re barbaro lasciate in
ozio le sue armi nell'anno presente. Aggiungasi
che Fredegario <span class="fnote">[Oper. Gregorii Turonens. Ruinart, Fragment.,
pag. 707.]</span> racconta due
battaglie succedute fra Attila e i Goti; e
benchè vi sia della confusione in quel
racconto, sì pel tempo, come pel luogo,
pure si scorge ch'egli mette il secondo
conflitto fatto da Torismondo, essendo
già morto suo padre. Ma san Prospero <span class="fnote">[Prosper, in Chron.]</span>,
Prospero Tirone <span class="fnote">[Prosper Tito, in Chronic.]</span>, Idacio <span class="fnote">[Idacius, in Chron.]</span>, sant'Isidoro <span class="fnote">[Isidorus, in Chronico Gothor.]</span>,
Cassiodoro <span class="fnote">[Cassiodor., in Chron.]</span> e l'autore della
Miscella <span class="fnote">[Histor. Miscell., lib. 15.]</span>, senza narrar punto alcun
ritorno d'Attila nella Gallia, dicono sotto
il presente anno ch'egli, appena tornato
al suo paese, finì di vivere e d'inquietare
il mondo. La maniera della sua morte fu
da bestia. Marcellino scrive che fu scannato
da una donna, se pure i nostri storici
italiani non han qui per odio alterata
la verità. Merita maggior fede Giordano <span class="fnote">[Jordan., de Reb. Getic, cap. 49.]</span>,
che cita ancor qui la storia di Prisco
autore contemporaneo, allorchè narra
che avendo voluto il crudele e libidinoso
re menare una nuova moglie, per nome
Ildicone, fanciulla, quantunque, secondo
il rito della sua gente, innumerabili altre
ne avesse, s'imboracchiò talmente nel
convito nuziale, che, pien di vino fino alla
gola e oppresso dal sonno, fu posto in letto;
e quivi dal sangue che gli soleva uscir
dal naso, rimase la notte soffocato. Essendo
passata buona parte del mattino
senza ch'egli chiamasse, o che rispondesse
<span class="pagenum"><a id="Page_570"></a>[570]</span>
a chi il chiamava, i suoi dubitando di
quel ch'era, ruppero la porta, e il trovarono
morto. Racconta il medesimo autore,
su la fede di Prisco, che in quella
stessa notte a Marciano imperadore fu
mostrato in sogno l'arco di Attila rotto:
il che tenuto fu per presagio, giacchè gli
Unni specialmente metteano la lor bravura
nel saettare. Fu sontuoso ed insieme
barbarico il funerale d'Attila. Gli uffiziali
e i soldati suoi, secondo l'uso della
nazione, si tagliarono parte de' capelli,
e coi coltelli si fecero dei buoni tagli nel
volto, acciocchè la memoria di quell'invitto
combattente fosse pianta, non con
lamenti e lagrime femminili, ma con sangue
virile. Deposto il cadavero sotto padiglioni
di seta, gli fecero una specie di
torneamento a cavallo intorno. Cantarono
le di lui prodezze con questi sentimenti:
<i>Il gran re degli Unni, Attila, figliuolo di
Mundzucco, signore di fortissimi popoli,
che solo con una potenza inudita per l'addietro
ha posseduto i regni della Scitia e
della Germania, ed ha messo il terrore in
amendue gli imperii romani, con tante città
prese; e che potendo devastare il rimanente,
placato per le preghiere, si contentò
di ricevere un annuo tributo. E dopo
aver tutto ciò operato con felicità mirabile,
non per ferita ricevuta da nemici,
non per frode dei suoi, ma con restare
illesa la sua gente, fra le allegrie e senza
provar dolore alcuno, è morto. Ma chi può
dir questa una morte, quando niuno sa
d'averla a vendicare?</i> Fin qui la funebre
cantilena. Dopo tali lamenti sopra la di
lui cassa sepolcrale fecero un gran convito,
unendo insieme il lutto e l'allegria;
e poi seppellirono di notte il cadavero,
serrando la tomba prima con legami di
oro, poi d'argento, e finalmente di ferro,
e chiudendo seco armi tolte ai nemici e
varii ornamenti con gemme e lavori preziosi.
Ed affinchè non si sapesse il luogo,
ai miseri schiavi, che aveano cavata la
fossa, e dopo la sepoltura spianato il terreno,
levarono crudelmente la vita.
</p>

<p>
Colla morte di costui si sfasciò la
<span class="pagenum"><a id="Page_571"></a>[571]</span>
macchina dell'imperio degli Unni, cioè
dei Tartari; perciocchè, siccome narra
Giordano, insorsero liti tra i figliuoli
d'Attila per la divisione de' regni: <i>Arderico</i>
re dei Gepidi, prima sudditi d'Attila,
non potendo sofferire che si trattasse di
partire i popoli, come si fa dei vili schiavi,
fu il primo a prendere l'armi contra
dei figliuoli di Attila. Ad esempio suo, fecero
lo stesso altre nazioni, cioè i Goti,
gli Alani, gli Svevi e gli Eruli. Si venne ad
una battaglia, in cui restò ucciso <i>Ellac</i>,
il primogenito d'Attila, e a lui più caro
degli altri. Gli Unni furono i vinti, e vincitori
i Gepidi. Però gli altri figliuoli di
Attila si ritirarono dove è oggidì la picciola
Tartaria al mar Nero; e i Gepidi,
rimasti padroni della Dacia, fecero pace
e lega coll'imperadore d'Oriente, che si
obbligò di mandar loro dei presenti. I
Goti ebbero dipoi la Pannonia per concessione
degli Augusti; ed altre nazioni,
ricuperata la libertà, impetrarono altri
siti per loro abitazione, in questo medesimo
anno <i>Torismondo</i> re dei Visigoti in
Tolosa, dopo aver goduto poco più d'un
anno il suo principato <span class="fnote">[Prosper, in Chron. Isidorus, in Chron. Gothorum;
Idacius, in Chron.]</span>, perchè troppo
alteramente ed insolentemente governava,
trucidato fu da <i>Teoderico</i> e <i>Federico</i> suoi
fratelli, il primo de' quali fu riconosciuto
per re di quella nazione. Similmente diede
fine ai suoi giorni in Costantinopoli a
dì 18 di febbraio <i>Pulcheria Augusta</i>, sorella
del già defunto imperador Teodosio
II, e moglie del regnante Marciano Augusto,
principessa memorabile per la sua
rara pietà e saviezza. Fu sempre zelante
protettrice della fede cattolica <span class="fnote">[Chron. Alexand. Marcell. Comes, in Chron.]</span>; anche
nel matrimonio volle intatta la sua verginità
consecrata a Dio; e fabbricò varii
templi sacri, e varii spedali per gl'infermi
e pellegrini con regale magnificenza.
Pria di morire istituì eredi di tutto il suo
avere i poverelli; ed il piissimo imperador
Marciano, per attestato di Teofane <span class="fnote">[Theoph., in Chronogr.]</span>,
<span class="pagenum"><a id="Page_572"></a>[572]</span>
benchè fossero immensi i di lei beni, pure
puntualmente volle eseguita l'ultima
di lei volontà. Perciò degna ben fu questa
insigne principessa d'essere registrata
fra i santi non men presso i Greci che
presso i Latini.
</p>
<hr />
</div>

<div class="chapter">
<h2 class="hidden"><a id="CDLIV"></a>CDLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Leone</span> papa 15.</td>
  </tr>
  <tr>
    <td><span class="smcap">Valentiniano III</span> imper. 30.</td>
  </tr>
  <tr>
    <td><span class="smcap">Marciano</span> imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Aezio</span> e <span class="smcap">Studio</span>.
</p>

<p>
Siccome osservò il padre Pagi <span class="fnote">[Pagius, in Crit. Baron.]</span>,
questo <i>Aezio</i> console non è il celebre
<i>Aezio</i> patrizio, generale di Valentiniano
imperador di Occidente, ma sì bene un
uffiziale delle corte cesarea di Marciano
Augusto. In quanto al suddetto Aezio
valoroso generale delle milizie nell'imperio
d'Occidente, egli diede miseramente
fine in quest'anno alla vita non che
alle imprese sue; perchè da Valentiniano
stesso imperadore, o almeno per ordine
suo, restò ucciso. San Prospero <span class="fnote">[Prosper, in Chronico.]</span> lasciò
scritto che erano seguite promesse scambievoli,
convalidate da giuramenti fra
Valentiniano Augusto ed esso Aezio, per
la congiunzion de' figliuoli; e vuol dire
che l'una delle due figliuole dell'imperadore
dovea essere stata promessa in moglie
ad uno de' figliuoli di Aezio, fra' quali
sono a noi noti <i>Carpilione</i> e <i>Gaudenzio</i>.
In vece di nascere da ciò maggior lega
d'affetto, quindi ebbe principio la discordia
e l'odio fra loro: mercè, per quanto
fu creduto, di Eraclio eunuco, il quale
s'era talmente col suo frodolento servigio
renduto padrone dell'animo di Valentiniano,
che il girava dovunque volea:
disgrazia riserbata a tutti i principi deboli,
condannati a lasciarsi menar pel
naso da qualche favorito. Un giorno adunque,
mentre Aezio faceva calde istanze
perchè si eseguisse la promessa, e
non senza commozion d'animo e con
<span class="pagenum"><a id="Page_573"></a>[573]</span>
risentite parole parlava per suo figliuolo
all'imperador Valentiniano, o fosse concerto
fatto, o quella rissa ne facesse nascer
l'occasione, l'imperadore, sfoderata
la spada, se gli avventò alla vita, e,
per quanto scrive Vittor Turonense <span class="fnote">[Victor Turonensis, apud Canisium.]</span>,
datogli il primo colpo, gli altri cortigiani
che si trovarono presenti, misero anche
essi mano alle spade e lo stesero morto
a terra. Erasi per sua disavventura incontrato
in sì brutta scena <i>Boezio</i> prefetto
del pretorio, senatore nobilissimo,
perchè dell'insigne casa romana Anicia,
e probabilmente avolo del celebre Boezio,
scrittore del secolo susseguente. Perchè
egli era sommamente amico di Aezio, e
forse si volle interporre per quetare il
tumulto, restò anch'egli in quella congiuntura
ucciso. Idacio <span class="fnote">[Idacius, in Chronic.]</span> aggiugne che
altri personaggi, chiamati ad uno ad uno in
corte, vi lasciarono la vita. Secondochè si
ha dagli storici, furono messi in testa a
Valentiniano dei sospetti contro di Aezio,
quasichè egli, superbo per le vittorie riportate,
per le sue ricchezze e pel credito
che aveva nelle armate, meditasse di usurpargli
il trono. Forse ancora gli fu
opposto, ch'egli, vecchio amico degli Unni,
avesse avuto dei segreti riguardi in
favore di Attila sì nella Gallia che nell'Italia.
Ma qui Procopio <span class="fnote">[Procop., lib. 2, cap. 4, de Vand.]</span> ci fa sapere
essere stato <i>Massimo</i> (poscia successor
nell'imperio) quegli che segretamente
tramò la morte di Aezio per vendicarsi
di Valentiniano (siccome vedremo nell'anno
seguente) e per levar di mezzo
ai suoi disegni questo potente ostacolo;
e però, guadagnati gli eunuchi del palazzo,
operò che i medesimi colle arti loro imprimessero
in cuore dell'imperadore diffidenze
e sospetti in materia di Stato.
Quel ch'è certo, siccome notò Marcellino
conte <span class="fnote">[Marcell., Comes, in Chronico.]</span>, in questo prode generale
venne a mancare il terrore de' Barbari
e la salute dell'imperio occidentale, e ne
<span class="pagenum"><a id="Page_574"></a>[574]</span>
seguì poco dopo la rovina dello stesso
imperadore e dell'imperio. Però soggiugne
Procopio, che avendo Valentiniano
interrogato un uomo savio, se era stato
bene il togliere la vita ad Aezio, questi
rispose che non potea sapere se fosse
bene o malfatto quel ch'era succeduto;
ma parergli d'intendere una sola cosa,
cioè che l'imperadore colla man sinistra
aveva tagliato a sè stesso la destra. In
quest'anno l'imperador Marciano pubblicò
un editto <span class="fnote">[L. 3, tit. 14, in Append. Cod. Theod.]</span> intorno ai matrimonii
de' senatori, con dichiarare quali fossero
le basse ed abbiette persone, le quali era
loro proibito di prendere per mogli secondo
una legge di Costantino, e con
decidere che fosse lecito lo sposar donne
ancorchè povere, purchè di nascita ingenue,
e di professione e genitori non
esercitanti arte vergognosa. Così l'indefesso
<i>san Leone</i> papa, valendosi dell'animo
rettissimo e piissimo di esso imperadore
d'Oriente, calmò in questi tempi
varii torbidi insorti nella religione, e represse
l'ambizione di <i>Anatolio</i> patriarca
di Costantinopoli, il quale contro l'autorità
dei canoni del concilio niceno s'era
studiato di esaltar la sua Chiesa in pregiudizio
di quelle d'Alessandria e d'Antiochia.
A persuasione sua ancora il buon
imperadore pubblicò nuovi editti contro
gli eutichiani ad altri eretici, che tuttavia
infestavano colle lor false dottrine l'Oriente;
ed insieme confermò i privilegii
antecedentemente conceduti alle Chiese
cattoliche.
</p>
<hr />
</div>

<div class="chapter">
<h2 class="hidden"><a id="CDLV"></a>CDLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Leone</span> papa 16.</td>
  </tr>
  <tr>
    <td><span class="smcap">Marciano</span> imperadore 6.</td>
  </tr>
  <tr>
    <td><span class="smcap">Avito</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Valentiniano Augusto</span> per l'ottava volta
ed <span class="smcap">Antemio</span>.
</p>

<p>
L'anno è questo in cui l'imperio di
Occidente, già lacerato in varie parti dai
Barbari, diede un gran crollo, e cominciò
<span class="pagenum"><a id="Page_575"></a>[575]</span>
ad avvicinarsi alla rovina. Il che avvenne
per la morte di <i>Valentiniano</i> imperadore,
non naturale, ma violenta, a cui soggiacque
egli o per la sua poca prudenza, o
pel merito delle sue poco lodevoli azioni.
Ascoltiamo prima Procopio <span class="fnote">[Procop., lib 1, cap. 4 de Bell. Vandal.]</span>, che narra
l'origine di questa tragedia. <i>Petronio Massimo</i>,
uno de' senatori più illustri e potenti
di Roma, stato due volte console,
avea per moglie una dama che insieme
sapeva congiungere una rara bellezza
con una singolar pudicizia. Se ne invaghì
perdutamente Valentiniano, quantunque
avesse per moglie <i>Eudossia</i>, principessa
di beltà non ordinaria; e conoscendo
che nè i doni nè le preghiere e lusinghe
avrebbono potuto espugnar quella
rocca, si appigliò ad una risoluzione nefanda.
Fatto chiamare in corte Massimo,
e vintagli certa quantità di danaro, si fece
dare in pegno il suo anello; dopo di
che immediatamente spedì alla di lui moglie
un messo, con dirle che per ordine
di Massimo venisse tosto alla corte per
salutar l'imperadrice. Ella, prestata fede
all'anello, si mise in lettiga, e fu a palazzo,
dove introdotta che fu dai ruffiani
della corte in una camera, Valentiniano
l'assalì, e non ostante la di lei resistenza
sfogò le brutali sue voglie con essa. Tornata
a casa piena di vergogna e dolore
la donna si diede ad un dirotto pianto;
e capitato il marito, caricatolo di villanie
e d'imprecazioni, si sfogò seco, imputando
a lui l'affronto ch'ella avea patito.
Diede nelle smanie Massimo; ma
siccome persona accorta trattenne e nascose
il suo risentimento, cominciando
da lì innanzi a meditar la morte dell'imperadore.
Prima nondimeno volle sbrigarsi
di Aezio patrizio, la cui morte, per
quanto abbiam detto, fu sua occulta manifattura.
Poscia, guadagnati gli amici di
Aezio, ed incitati alla vendetta, per mezzo
d'essi fece levar la vita a Valentiniano.
Anche Teofane <span class="fnote">[Theoph., in Chronograph.]</span>, sulla fede, cred'io,
di Procopio, descrive questo imperadore
<span class="pagenum"><a id="Page_576"></a>[576]</span>
qual uomo pieno di vizii, e massimamente
d'adulterii, per giugnere ai quali
non lasciava indietro gl'incantesimi. Cedreno,
Zonara e Niceforo, tutti autori
greci, copiandosi l'un l'altro, dicono altrettanto;
ma io non so perchè mai niuno
degli storici latini abbia almeno accennato
alcuna di tante malvagità di Valentiniano,
nè come Eudossia imperadrice
amasse tanto un marito quale a noi vien
supposto, cioè macchiato di tanti tradimenti
alla fede maritale. Dal solo Apollinare
Sidonio il veggo chiamato <i>semivir
amens</i>. Comunque sia, egli è fuor di dubbio,
secondo san Prospero <span class="fnote">[Prosper Tiro, in Chron.]</span>, che avendo
Valentiniano imprudentemente accettati
fra le sue guardie alcuni de' soldati ed
amici di Aezio, già da lui ucciso, costoro
aspettarono il tempo e l'occasion di vendicare
la di lui morte. Uscito egli di Roma
nel dì 27 di marzo, secondo la Cronica
pubblicata dal Cuspiniano <span class="fnote">[Chronol. a Cuspiniano edita.]</span>, mentre
era intento al giuoco del portarsi l'un
l'altro, se gli scagliarono improvvisamente
addosso costoro, e con varii colpi
il distesero morto al suolo. Era seco
quel mal arnese d'Eraclio suo eunuco,
odiato da tutti, come promotore della
rovina d'Aezio, e a lui parimenti toccò
una salva di colpi, per i quali cadde morto;
nè alcuno del numeroso regale corteggio
si mosse alla difesa o vendetta del
sovrano. Cassiodoro <span class="fnote">[Cassiodorius, in Chron.]</span> e Vittor Turonese <span class="fnote">[Victor Turonensis, apud Canisium.]</span>
scrivono ch'egli fu ucciso nel
campo Marzio. Prospero Tirone <span class="fnote">[Prosper Tiro, in Chron., edition. Canis.]</span> dell'edizion
del Canisio mette accaduta questa
tragedia nel luogo appellato ai due
Lauri; e Marcellino conte <span class="fnote">[Marcell. Comes, in Chron.]</span>, coll'autore
della Miscella <span class="fnote">[Histor. Miscell., lib. 15.]</span>, nomina due di questi
sicarii, cioè Ottila e Traustila, amendue
già sgherri d'Aezio e Barbari di nazione.
</p>

<p>
Dopo questa scena <i>Petronio Massimo</i>,
autore della morte non men d'Aezio
<span class="pagenum"><a id="Page_577"></a>[577]</span>
che di Valentiniano III, non avendo più
ostacolo, nel dì seguente si fece proclamare
imperadore de' Romani. Il Reinesio <span class="fnote">[Reines., Inscript. Class. I, num. 39.]</span>
nell'albero della casa Anicia dimenticò
di porre costui, quantunque in
una medaglia riferita dal Goltzio <span class="fnote">[Goltzius, Numism.]</span> e dal
Mezzabarba <span class="fnote">[Mediobarb., Numism. Imperator.]</span> egli si vegga chiamato
D. N. FL. ANICIUS MAXIMUS P. F. AVG.
Ma se fosse vero ciò che scrive Teofane <span class="fnote">[Theoph., in Chronogr.]</span>,
cioè che questo Massimo era nipote
di quel Massimo che a' tempi di
Teodosio il grande strepitosamente usurpò
l'imperio, non sarebbe egli da attribuire
alla famiglia Anicia, perchè con
essa nulla avea che fare Massimo il tiranno.
Però o Petronio Massimo non fu
Anicio, e quella medaglia è falsa; o, come
è più probabile, Teofane prese abbaglio,
ingannato dalla somiglianza del cognome.
Non tardò Massimo, dappoichè
fu alzato al trono imperiale, ad indurre,
prima colle buone, poi colle brusche, <i>Eudossia</i>
vedova a non piangere l'ucciso
imperadore, e a prendere lui per marito,
giacchè gli era poco dianzi mancata di
vita la prima moglie. Eudossia, suo malgrado,
vi consentì, perchè non sapea che
per trama di lui fosse stato tolto di vita
l'Augusto consorte. Procopio, Evagrio e
Teofane coi lor copiatori, cioè Cedreno,
Zonara e Niceforo, scrivono che la violenza
fatta ad Eudossia fu maggiore di
quel che ho detto: il che poi non s'accorda
con quel che soggiungono; cioè,
che essendo essi coniugati in letto, e ragionando
degli affari loro, Massimo in
confidenza le disse di aver egli procurata
la morte di Valentiniano pel grande amore
che a lei portava: stolto ch'ei fu a rivelare
e mettere quel segreto in petto di
donna, che si mostrava tuttavia tanto appassionata
pel primo consorte. Internamente
a questo avviso fremè di sdegno
Eudossia, e pensando alla maniera di farne
<span class="pagenum"><a id="Page_578"></a>[578]</span>
vendetta <span class="fnote">[Theoph., in Chronogr.]</span>, ed insieme di ricuperare
la libertà, giacchè dopo la morte di Teodosio II
suo padre e della zia Pulcheria
non sapeva sperar aiuto dall'imperador
d'Oriente, si appigliò ad una abbominevol
risoluzione, che tornò poscia in rovina
di Roma e di lei medesima. Cioè
spedì ella segretamente in Africa lettere
a <i>Genserico</i> re de' Vandali, pregandolo di
venir quanto prima a vendicar la morte di
Valentiniano già suo collegato, con offerirgli
ogni assistenza dal canto suo. Marcellino
conte <span class="fnote">[Marcell. Comes, in Chron.]</span>, Procopio <span class="fnote">[Procop., lib. 1, cap. 4 de Bell. Vand.]</span> ed Evagrio <span class="fnote">[Evagr., Hist. Eccl., lib. 2.]</span>
attestano anch'essi che Genserico
fu sollecitato con lettere assai calde
dalla furente imperadrice a venir colle
sue forze contra l'odiato suo consorte.
A braccia aperte Genserico accolse l'invito,
non già per carità verso d'Eudossia,
ma per la speranza di un gran bottino;
e messa in punto una formidabil flotta,
comparve con essa alle spiaggie romane.
Secondochè abbiamo da Idacio <span class="fnote">[Idacius, in Chron.]</span>, Massimo
avea dichiarato Cesare <i>Palladio</i> figliuolo
suo e della prima moglie, e congiunta
seco in matrimonio una figliuola di
Valentiniano, cioè, per quanto si crede,
<i>Eudocia</i>, chiamata da altri <i>Eudossia</i>, primogenita
d'esso imperadore. Per quanto
scrive san Prospero <span class="fnote">[Prosper, in Chron.]</span>, ossia Prospero
Tirone, s'era già divulgato fra il popolo
ch'egli era stato autore della morte
d'Aezio e di Valentiniano, al vedere
ch'egli non solamente non gastigò i loro
uccisori, ma gli aveva anche presi sotto la
sua protezione. Perciò la speranza conceputa
che questo novello Augusto dovesse
riuscire d'utilità alla repubblica si convertì
in odio quasi universale contra di lui. Uditosi
poi l'avviso d'essere approdata in
vicinanza di Roma l'armata navale dei
Vandali, molti nobili e popolari cominciarono
a fuggire; e lo stesso Massimo, diffidandosi
di poter fare resistenza a quei
<span class="pagenum"><a id="Page_579"></a>[579]</span>
Barbari, dopo aver data a tutti licenza di
andarsene, pieno di spavento, prese anche
egli lo spediente di ritirarsi altrove.
Ma nell'uscir di palazzo, svegliatosi un
tumulto fra il popolo, fu da esso, e massimamente
dai soldati e servitori di corte,
tagliato a pezzi e gittato nel Tevere, senza
che gli restasse neppur l'onore della sepoltura.
Non tenne l'imperio se non due
mesi e diciassette giorni, secondo san Prospero,
e però cadde nel dì 11 di giugno
la morte sua. Dovette eziandio restar
vittima del furor popolare <i>Palladio</i> suo figliuolo,
giacchè <i>Eudocia</i> sua moglie si
vede da lì a non molto maritata con Unneri
cofigliuolo del re Genserico. Per altro
ha qualche aria d'inverisimile la chiamata
dei Barbari attribuita ad Eudossia Augusta,
stante il breve spazio di due mesi, in
cui si suppone rivelato da Massimo il suo
segreto, chiamato dall'Africa Genserico,
fatti da lui i convenevoli preparamenti,
e giunta la sua flotta ai lidi romani, per
tacere altri riflessi. Oltredichè, dopo i fatti,
non si può dir quanto sia facile il popolo
a sognare e spacciar voci false.
</p>

<p>
Comunque sia, sbarcate le vandaliche
milizie, tra le quali era anche una gran
quantità di Mori, tratti dall'avidità della
preda, nel dì 12 di giugno, e non già nel
dì 12 di luglio, come scrive Mariano
Scoto <span class="fnote">[Marian. Scotus, in Chron.]</span> (errore a cui non fece mente il
padre Pagi <span class="fnote">[Pagius, Crit. Baron.]</span>), trovò poca difficoltà il re
Genserico ad entrare in Roma, rimasta
senza gente e presidio abile a far difesa,
e lasciò libero il campo ai suoi di saccheggiar
l'infelice città. L'autore della Miscella <span class="fnote">[Histor. Miscell., lib. 15.]</span>,
secondo la mia edizione, scrive
che il santo pontefice Leone uscì fuori
della città incontro al re barbaro, e non
men col suo venerabile aspetto che colla
sua eloquenza ottenne che non si ucciderebbono
nè tormenterebbono i cittadini,
e resterebbono salve dal fuoco
le case. Durò il saccheggio quattordici
dì, ne' quali fu fatta un'esatta ricerca di
<span class="pagenum"><a id="Page_580"></a>[580]</span>
tutto il meglio che s'avessero gli abitatori,
e rimase spogliata la misera città di
tutte le sue ricchezze, che furono imbarcate
ed inviate a Cartagine. Scrive Procopio <span class="fnote">[Procop., de Bell. Vand., lib. 1, cap. 5.]</span>
che coloro asportarono dall'imperial
palazzo quanto v'era di buono, nè
vi lasciarono pur un vaso di rame. Diedero
parimente il sacco al tempio di Giove
Capitolino, il quale è da stupire come
tuttavia sussistesse, con portarne via la
metà del tetto, ch'era d'ottimo bronzo
indorato, ed una delle superbe e mirabili
rarità di Roma. Corse fama che la nave
in cui erano condotti gl'idoli dei Romani
perisse nel viaggio. Furono inoltre menate
in ischiavitù molte migliaia di cittadini
romani, e fra essi, per attestato d'Idacio <span class="fnote">[Idacius, in Chronico.]</span>,
<i>Gaudenzio</i> figliuolo d'<i>Aezio</i>. Provò
allora anche la sconsigliata imperadrice
Eudossia (se pur fu vero l'invito
fatto a Genserico) i frutti della sua pazzia,
in essersi fidata del re barbaro ed
eretico; perciocchè anch'ella colle sue
due figliuole, <i>Eudocia</i> e <i>Placidia</i>, corse
la medesima fortuna, essendo state tutte
e tre condotte prigioniere a Cartagine.
Genserico dopo alcuni anni, come diremo,
diede per moglie <i>Eudocia</i> ad <i>Unnerico</i>
suo primogenito, a cui ella col tempo
partorì un figliuolo appellato <i>Ilderico</i>.
Nella sola Cronica Alessandrina <span class="fnote">[Chron. Alexandr.]</span> questa
principessa vien chiamata non già
<i>Eudocia</i>, ma <i>Onoria</i>; e perciò tanto il
Du-Cange quanto il padre Pagi credettero
ch'ella avesse due nomi; e giunse il
suddetto Pagi fino ad immaginare ch'essa
prendesse dal nome di <i>Unnerico</i> ossia
<i>Honorico</i> suo consorte quello d'<i>Onoria</i>.
Ma nulla di ciò, a mio credere, sussiste. Si
dee tener per error de' copisti il nome di
<i>Onoria</i> nella Cronica Alessandrina, giacchè
tutti gli altri scrittori la chiamano
solamente <i>Eudocia</i>. E se il padre Pagi
soggiugne che anche Prisco, istorico <span class="fnote">[Priscus, tom. 1 Hist. Byz.]</span>
di que' tempi, le dà il nome di <i>Onoria</i> alla
<span class="pagenum"><a id="Page_581"></a>[581]</span>
facciata 42, egli prese abbaglio, perchè si
attenne alla versione latina, laddove il
testo greco ha chiaramente Εὐδωκία <i>Eudocia</i>,
siccome ancora alla facciata 74.
Falla eziandio l'autore della Miscella <span class="fnote">[Hist. Miscella, tom. 1 Rer. Italicar., pag. 98.]</span>,
secondo l'edizion mia, allorchè scrive
che Eudocia fu maritata con <i>Trasamondo
figliuolo di Genserico</i>. Ma è ben degna
d'osservazione una particolarità ch'egli
aggiunge, taciuta da tanti altri autori.
Cioè che, dopo avere abbandonata Roma,
i Vandali e Mori si sparsero per la Campania,
saccheggiando, incendiando quanto
incontrarono. Presero Capoa, e la distrussero
sino ai fondamenti; altrettanto
fecero a Nola città ricchissima. Non poterono
aver Napoli nè altri luoghi forti,
ma diedero il sacco a tutto il territorio,
e condussero seco in ischiavitù chi era
avanzato alle loro spade. Appresso racconta
che Paolino, piissimo vescovo di Nola,
dopo aver impiegato quanto avea pel riscatto
de' poveri cristiani, altro non restandogli
in fine, per compassione ad una
misera vedova, andò egli stesso in Africa
a liberare un di lei figliuolo, con rimaner
egli schiavo; ma, conosciuta dipoi la sua
santità, fu lasciato andar da que' Barbari
con quanti Nolani si trovavano schiavi.
Sembra, è vero, a tutta prima che questo
autore abbia confuso le crudeltà commesse
dai Goti sotto Alarico nell'anno
409, dopo la presa di Roma, con quest'altra
disavventura della medesima città.
Ma può stare benissimo che i Vandali
portassero la loro fierezza anche nella
Campania. San Gregorio il Grande, che
fiorì sul fine del secolo susseguente, narra
anch'egli il fatto suddetto di san Paolino <span class="fnote">[Gregor. Magnus, lib. 3, cap. 2 Dialogor.]</span>:
<i>quum saevientiun Vandalorum
tempore fuisset Italia in Campaniae partibus
depopulata</i>. E di qui si può prender
maniera per isciorre un nodo avvertito
dagli eruditi, i quali trattano come favola
la schiavitù in Africa di san Paolino;
perchè altro san Paolino vescovo
di Nola non riconoscono se non quello
<span class="pagenum"><a id="Page_582"></a>[582]</span>
che fiorì a' tempi dei santi Girolamo
ed Agostino. Ma il padre Gianningo
della compagnia di Gesù giudiciosamente
osservò <span class="fnote">[Acta Sanctorum, in Append. ad Vit. sancti
Paulini ad diem 22 jun.]</span>, aver Nola avuto più d'un
Paolino per suo vescovo, e che non sotto
il primo, ma sotto uno de' suoi successori
potè succedere il fatto di quella vedova,
il quale incautamente nel Breviario
e Martirologio romano vien attribuito al
primo san Paolino. Ora ecco dall'autore
della Miscella autenticate le conghietture
del padre Gianningo, e doversi riferire
a questi tempi la distruzione di Capoa e
di Nola, e un altro san Paolino vescovo
dell'ultima città. E così possiam credere,
finchè dia l'animo ad alcuno di mostrarci
che in ciò si sieno ingannati san Gregorio
Magno e l'autore della Miscella.
</p>

<p>
Sappiamo bensì che si dilungò dal
vero sant'Isidoro in iscrivendo <span class="fnote">[Isidorus, in Chron. Vandal.]</span> che
Genserico solamente dopo la morte di
Maioriano Augusto prese e saccheggiò
Roma: il che sarebbe accaduto nell'anno
di Cristo 462. È troppo patente un anacronismo
tale. Lasciò parimente Evagrio <span class="fnote">[Evagr., lib 2, cap. 7 Hist. Eccl.]</span>,
che Roma in tal congiuntura
fu data alle fiamme; ma anch'egli s'ingannò.
Pretende il cardinal Baronio <span class="fnote">[Baron., Annal. Eccl.]</span>,
coll'autorità di Anastasio bibliotecario <span class="fnote">[Anastas., in Vita Leonis Magni.]</span>,
che i Vandali portassero rispetto alle tre
primarie basiliche di Roma, e non ne asportassero
i sacri vasi: intorno a che è di
dire che non è ben chiaro quel passo.
Certo è bensì che una gran quantità di
sacre suppellettili con gemme e vasi di
oro e d'argento, tolta alle chiese, trasportata
fu in Africa da que' masnadieri.
E Teofane <span class="fnote">[Theoph., in Chronogr.]</span> aggiugne che furono
del pari menati via i vasi del tempio di
Gerusalemme, che Tito imperadore, dopo
la presa di quella città, avea condotto
a Roma. Questi poi, allorchè Belisario
riacquistò l'Africa al romano imperio,
<span class="pagenum"><a id="Page_583"></a>[583]</span>
per attestato di Procopio <span class="fnote">[Procop., de Bell. Vandal., lib. 2 cap. 9.]</span>, furono trasferiti
a Costantinopoli. Si raccoglie poi
da san Leone papa <span class="fnote">[Sermo <span class="scp">LXXXI</span> s. Leonis, in Octava Apostol.]</span>, che fu istituita
una festa in Roma in ringraziamento a
Dio, perchè i Barbari avessero, con andarsene,
lasciata in libertà quella città.
Del pari merita ben d'essere qui rammentata
l'incomparabil carità di <i>Deogratias</i>,
vescovo di Cartagine, di cui abbiam
parlato di sopra, giacchè questa viene
a noi descritta da Vittore Vitense <span class="fnote">[Victor Vitensis, lib. 1 de Persecut. Vandal.]</span>.
Giunsero in Africa tante migliaia di schiavi
cristiani, e ne fecero la division fra
loro i Vandali e i Mori, con restar
separati, secondo l'uso dei Barbari, le
mogli dai mariti, i figliuoli dai genitori.
Immediatamente quell'uomo di Dio
vendè tutti i vasi d'oro e d'argento
delle chiese per liberar quei che potè dalla
schiavitù, ed impetrare per gli altri
che i mariti stessero colle loro consorti,
e i figliuoli coi lor padri. E perchè niun
luogo bastava a capire tanta moltitudine
di miseri cristiani, deputò per essi
le due più ampie basiliche di Fausto e
delle Nuove, con letti o stramazzi da poter
quivi riposare, e diede anche il cibo
giornaliero a proporzione delle persone.
Non pochi parimente di quegl'infelici
erano caduti infermi a cagion de' disagi
patiti per la navigazione, o per la crudeltà
di que' Barbari. Il santo vescovo, benchè
vecchio, quasi ad ogni momento li visitava
insieme coi medici, e coi cibi, perchè,
secondo l'ordine di essi medici, a cadauno
in sua presenza venisse somministrato
il bisognevole. E non restava neppur la
notte di far questo esercizio il pio prelato
a guisa d'una amorevolissima balia,
correndo a letto per letto, e interrogando
come si portava ciascuno di quei
poveri malati. Miravano con occhio livido
i Vandali ariani la mirabile carità di questo
vescovo cattolico, e varie volte mancò
poco che sotto varii pretesti non l'uccidessero.
<span class="pagenum"><a id="Page_584"></a>[584]</span>
Ma Iddio volle per sè da lì a
qualche tempo quest'insigne operaio della
sua vigna, con tal dolore de' cattolici
di Cartagine, che allora maggiormente si
credettero dati in mano ai Barbari, quando
egli passò al cielo. Tre anni soli durò
il suo vescovato, ma ne durerà presso i
fedeli la memoria nel Martirologio romano
a dì 22 di marzo.
</p>

<p>
Fioriva in questi tempi con gran riputazione
nelle Gallie <i>Avito</i>, nominato più
volte di sopra, di nobilissima casa della
provincia d'Auvergne, come scrisse Gregorio
Turonense <span class="fnote">[Gregor. Turonensis, lib. 2, cap 11.]</span>. Dianzi era con lode
intervenuto a varie battaglie; aveva esercitata
la carica di prefetto del pretorio
delle Gallie, ed ultimamente, mentre egli
si godeva la sua quiete in villa, Massimo
Augusto, conoscente non meno del di lui
merito che della probità e valore, l'avea
dichiarato generale dell'esercito romano
in quelle parti. E ben ve n'era bisogno,
perchè i Visigoti, i Franchi ed altri popoli,
udita la morte di Valentiniano, cominciavano
a far movimenti di guerra. Nè
solamente gli conferì Massimo questa dignità,
ma gli ordinò soprattutto di stabilir
la pace con Teoderico II re de' Visigoti.
A tale effetto avendo Avito mandato
avanti <i>Messiano</i> patrizio a parlare col re,
anche egli appresso passò a Tolosa, e
quivi intavolò la pace desiderata. Quando
ecco giugnere nello stesso tempo la nuova
che Massimo imperadore era stato
tagliato in brani dal popolo e da' soldati,
e che Genserico, entrato in Roma, avea
quivi lasciata la briglia alla sua crudeltà.
Allora gli uffiziali romani, e il medesimo
re Teoderico, consigliarono a gara Avito
di prendere le redini dell'imperio, giacchè
il trono imperiale era voto, nè si
facea torto ad alcuno; e in Roma allora
altro non v'era che pianto e miseria. Gli
promise Teoderico, oltre alla pace, anche
l'assistenza sua per liberare l'afflitta
città, e far vendetta di Genserico. Se crediamo
ad Apollinare Sidonio <span class="fnote">[Sidon., in Panegyr. Aviti.]</span>, marito
<span class="pagenum"><a id="Page_585"></a>[585]</span>
d'una figliuola d'Avito stesso, egli ripugnò
non poco ad accettar questa splendidissima
offerta, e fecesi molto pregare;
ma Gregorio Turonese <span class="fnote">[Gregor. Turonensis, lib. 2, cap. 11.]</span> pretende che
egli stesso si procurasse un sì maestoso
impiego. In Tolosa dunque fu conchiusa
la di lui assunzione al trono cesareo; ed
essendo egli poi venuto ad Arles, luogo
di sua residenza, in essa città col consentimento
dell'esercito e de' popoli fu
compiuta la funzione, con esser egli proclamato
imperadore Augusto, e col prendere
la porpora e il diadema. Credesi che
ciò seguisse nel dì 10 di luglio. Da una
iscrizione riferita dal padre Sirmondo <span class="fnote">[Sirmondus, in Notis ad Panegyr. Aviti.]</span>
possiamo raccogliere che questo imperadore
portasse il nome di <i>Eparchio Avito</i>.
In una sola medaglia riferita dal Goltzio <span class="fnote">[Goltzius, Numism.]</span>
e dal Mezzabarba <span class="fnote">[Mediob., Numismat. Imp.]</span>, esso viene
intitolato D. N. FLAVIVS MAECILIVS
AVITVS P. F. AVG; ma non tutte le medaglie
pubblicate dal Goltzio portarono
l'autentica con loro, e senz'altro pruove,
la sua non è qui decisiva. Marciano Augusto
in quest'anno si mostrò favorevole
al clero, ordinando <span class="fnote">[L. Generali I Lege, Cod. Justinian. de episc.
et cleric.]</span> che fosse lecito
alle vedove, diaconesse e monache di
lasciare nell'ultima volontà ciò che loro
piacesse, alle chiese, ai cherici e monaci:
il che prima era vietato per una legge di
Valentiniano, Valente e Graziano, a cagion
d'alcuni che frequentavano troppo
e con troppa avidità le case d'esse femmine
sotto pretesto di religione. Può anche
appartenere al presente anno ciò che vien
raccontato da Prisco storico <span class="fnote">[Priscus, tom. 1 Histor. Byzant., pag. 73.]</span> di questi
tempi. Cioè, ch'esso imperador Marciano,
da che ebbe inteso il sacco di Roma,
e che Genserico aveva condotta seco in
Africa l'Augusta <i>Eudossia</i> colle principesse
figliuole, non potendo rimediare al
male già fatto, almeno spedì ambasciatori
al re barbaro, comandandogli di guardarsi
<span class="pagenum"><a id="Page_586"></a>[586]</span>
dal più molestare l'Italia, e che rimettesse
in libertà la vedova imperadrice
colle figliuole. Genserico se ne rise, e
rimandò i legati con buone parole, senza
voler liberare quelle principesse. Dimorava
tuttavia in questi tempi nella città
di Gerusalemme <i>Eudocia</i>, ossia <i>Atenaide</i>,
vedova di Teodosio II imperadore, e madre
della suddetta Eudossia Augusta. Racconta
Cirillo monaco, nella Vita di santo
Eutimio abbate <span class="fnote">[Cotelerius, tom. 4 Monument. Eccl., p. 64.]</span>, che questa principessa
seguitava l'eresia degli eutichiani, e per
quante lettere le andassero scrivendo
<i>Valerio</i> suo fratello (<i>Valeriano</i> è questi
chiamato nella Cronica d'Alessandria)
ed <i>Olibrio</i> genero di sua figliuola, perchè
abbandonasse quella setta, mai non s'indusse
a cangiar sentimenti. Si sa ancora
che san Leone papa <span class="fnote">[Leo Magnus, ep. LXXXVIII ad Julian.]</span> scrisse alla medesima
lettere esortatorie per questo, ed
altrettanto avea fatto Valentiniano III Augusto
suo genero, ma sempre indarno.
Giunse finalmente a lei la funesta nuova
ch'esso Valentiniano era stato ucciso, e
che la figliuola colle nipoti era stata condotta
prigioniera in Africa: allora Eudocia,
battuta da tanti flagelli, fatto ricorso
ai santi Simeone Stilita ed Eutimio, ritornò
alla fede cattolica, con adoperarsi
dipoi acciocchè molti altri abiurassero
gli errori d'Eutichete. Le parole di Cirillo
suddetto ci fan conoscere vero quanto
si truova scritto da Procopio <span class="fnote">[Procop., de Bell. Vandal. lib. 1, cap. 5.]</span> e da
Teofane <span class="fnote">[Theoph., in Chronogr.]</span>: cioè che <i>Placidia</i>, figliuola
minore di Valentiniano III imperadore,
condotta colla madre Eudossia e colla sorella
Eudocia in Africa da Genserico, era
già maritata con <i>Olibrio</i> nobilissimo senatore
romano. Evagrio <span class="fnote">[Evagr., lib. 2, cap. 7 Hist. Eccl.]</span> all'incontro
chiaramente scrive che Placidia, dappoichè
fu messa in libertà <i>per ordin di Marciano
Augusto</i>, prese per marito esso
<i>Olibrio</i>, fuggito a Costantinopoli dopo la
entrata de' Vandali in Roma. Ma qui
<span class="pagenum"><a id="Page_587"></a>[587]</span>
l'autorità di Evagrio, benchè seguitata
dal Du-Cange <span class="fnote">[Du-Cange, Famil. Byzant.]</span>, ha poco peso; perciocchè
Placidia solamente dopo la morte di
Marciano imperadore fu posta in libertà.
Sembra eziandio che Prisco, istorico di
que' tempi, asserisca <span class="fnote">[Priscus, Hist. Byz., tom. 1, pag. 74.]</span> seguito quel matrimonio
solamente dappoichè fu restituita
alla primiera libertà questa principessa,
con dire ἥν ἐγεγαμἠκει Ὀλίβιρος, cioè,
secondo la versione latina del Cantoclaro,
<i>quam duxit Olibrius</i>; ma si dovea più
giustamente traslatare <i>quam duxerat Olibrius</i>.
</p>
<hr />
</div>

<div class="chapter">
<h2 class="hidden"><a id="CDLVI"></a>CDLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Leone</span> papa 17.</td>
  </tr>
  <tr>
    <td><span class="smcap">Marciano</span> imperadore 7.</td>
  </tr>
  <tr>
    <td><span class="smcap">Avito</span> imperadore 2.</td>
  </tr>
</table>

<p class="center">
<i>Consoli in Oriente</i> <span class="smcap">Varane</span> e <span class="smcap">Giovanni</span>.
</p>

<p class="cons">
<i>Console in Occidente</i> <span class="smcap">Eparchio Avito
Augusto</span>.
</p>

<p>
Non per anche dovea Marciano Augusto
avere riconosciuto <i>Avito</i> per imperadore,
e però egli solo creò i consoli in
Oriente. Ma infallibilmente sappiamo che
Avito, già dichiarato Augusto, ed accettato
per tale dal senato romano, anzi invitato
da esso a Roma, prese il consolato di
quest'anno in Occidente. Abbiamo qualche
iscrizione in testimonianza di ciò, che
si legge anche nella mia Raccolta <span class="fnote">[Thes. novus Inscript.]</span>. E
soprattutto resta il panegirico recitato in
Roma per tale occasione in onore d'Avito
da Apollinare Sidonio, celebre scrittore
di questi tempi <span class="fnote">[Sidon., in Panegyr. Aviti.]</span>. Il Relando <span class="fnote">[Reland., Fast. Cons.]</span>,
che differisce all'anno susseguente il consolato
d'Avito, non ha ben fatto mente
che in questo medesimo anno Avito precipitò
dal trono. Venuto egli dunque a
Roma, spedì, per attestato d'Idacio <span class="fnote">[Idacius, in Chron.]</span>, i
suoi ambasciatori (fors'anche gli avea
spediti prima) a Marciano imperadore
d'Oriente; e, secondochè scrive il medesimo
<span class="pagenum"><a id="Page_588"></a>[588]</span>
storico, fu approvata la sua elezione.
Ma perciocchè gli Svevi, che signoreggiavano
nelle provincie occidentali della Spagna,
mostravano gran voglia di far dei
movimenti, anzi infestavano la provincia
di Cartagena, Avito ad essi ancora inviò
per ambasciatore <i>Frontone</i> conte, e pregò
<i>Teoderico II</i> re de' Visigoti che anch'egli,
siccome suo collegato, mandasse un'ambasceria
a que' Barbari per indurli a conservar
la pace giurata colle provincie che
restavano in Ispagna all'imperio romano.
Andarono gli ambasciatori, ma non riportarono
se non delle negative da quegli
alteri. E <i>Rechiario</i> re d'essi Svevi,
che <i>Riciario</i> è appellato da Giordano storico,
per far ben conoscere qual rispetto
egli professava ai Romani e Goti, corse a
far dei gran danni nella provincia tarraconense.
Questo fu il frutto delle premure
dell'imperadore Avito e di Teoderico re
de' Visigoti. Oltre a ciò, racconta Prisco
istorico <span class="fnote">[Priscus, tom. 1 Histor. Byz., pag. 73.]</span> che Avito imperadore mandò in
Africa altri ambasciatori ad intimare a Genserico
re dei Vandali l'osservanza dei patti
stabiliti un pezzo fa coll'imperio romano;
perchè altrimenti gli muoverebbe guerra
colle milizie romane e de' suoi collegati.
Marciano Augusto probabilmente in questo
medesimo anno, giacchè nulla avea
fruttato la spedizione precedente, inviò
di nuovo ad esso re <i>Bleda</i>, vescovo ariano,
cioè della setta degli stessi Vandali,
per dimandare la libertà delle principesse
auguste e la conservazione della pace.
Bleda parlò alto, minacciò, ma nulla potè
ottenere. Anzi Genserico, più orgoglioso
che mai, seguitò in Africa a perseguitare
i cattolici, come a lungo racconta Vittore
Vitense. Inoltre, per relazione del suddetto
storico Prisco, con una numerosa
flotta d'armati andò a sbarcare di nuovo
nella Sicilia e ne' vicini luoghi d'Italia,
con lasciar la desolazione dovunque arrivò.
Procopio anch'egli attesta che Genserico,
dopo la morte di Valentiniano, non
lasciò passar anno che non infestasse la
Sicilia e l'Italia con prede incredibili,
<span class="pagenum"><a id="Page_589"></a>[589]</span>
rovine delle città e prigionia de' popoli.
Aggiugne Vittore Vitense <span class="fnote">[Victor Vitensis, lib. 1, cap. 17 de persecut.]</span> che questo
re divenuto corsaro coi Mori antichi corsari,
afflisse in varii tempi <i>la Spagna,
l'Italia, la Dalmazia, la Campania, la Calabria,
la Puglia, la Sicilia, la Sardegna,
i Bruzii, la Venezia, la Lucania, il vecchio
Epiro e la Grecia</i>, con perseguitare dappertutto
i cattolici, e farvi de' martiri.
La menzione che questo scrittore fa della
<i>Campania</i> dà credito al racconto dell'autore
della Miscella, riferito da me all'anno
precedente intorno all'eccidio di Capoa
e Nola, e al passaggio in Africa di san
Paolino juniore vescovo di Nola. Vengono
ancora confermate le scorrerie di questo
re crudele dal poco fa mentovato Idacio,
scrivendo egli che essendo capitate
cinquantanove navi cariche di Vandali
da Cartagine nella Gallia, o pur nell'Italia,
spedito per ordine di Avito imperadore
contra coloro <i>Recimere</i> conte suo
generale, gli riuscì di tagliarli a pezzi.
Soggiugne che un'altra gran moltitudine
di que' Barbari nella Corsica era stata
messa a filo di spada.
</p>

<p>
Vedendo intanto Teoderico II re dei
Visigoti che gli Svevi signoreggianti nella
Gallicia niun conto aveano fatto degli
ambasciatori loro spediti, secondochè si
ha da Idacio <span class="fnote">[Idacius, in Chron.]</span> e da Giordano storico <span class="fnote">[Jordan., de Reb. Get., cap. 44.]</span>,
tornò ad inviarne loro degli altri,
nè questi ebbero miglior fortuna.
Anzi poco dopo Rechiario re d'essi Svevi
con grosso esercito ritornò addosso
alla provincia tarraconense, e ne condusse
via un immenso bottino con gran
numero di prigioni. Giordano aggiugne
aver risposto l'altero Rechiario a Teoderico,
che se non la dismetteva di mormorare
di lui, sarebbe venuto fino a
Tolosa, e si sarebbe veduto se i Goti
avessero forze da resistergli. Allora Teoderico
perdè la pazienza, e, per ordine
dello stesso Avito Augusto, allestito un
poderoso esercito di Goti, dall'Aquitania
<span class="pagenum"><a id="Page_590"></a>[590]</span>
passò in Ispagna, per fare un'ambasciata
di maggior vigore a que' Barbari. Seco
andarono <i>Giudiaco</i>, ossia Chilperico
re de' Borgognoni, colle lor soldatesche.
Dodici miglia lungi da Astorga, oggidì
città del regno di Leone, si trovò a
fronte d'essi il re degli Svevi <i>Rechiario</i>
col nervo maggiore delle sue genti presso
il fiume Urbico nel quinto giorno di
ottobre. Fecesi un sanguinoso fatto di
arme; furono totalmente sconfitti gli Svevi,
il re loro ferito potè per allora mettersi
colla fuga in salvo. Giunto poscia il
vittorioso Teoderico alla città di Braga,
nel dì 28 d'ottobre, la prese, la diede a
sacco, fece prigione gran quantità di Romani,
non fu perdonato nè alle chiese nè
al clero; insomma tutto fu orrore e crudeltà.
Trovandosi poi esso re nel luogo
Portucale, onde è venuto il nome di Portogallo,
gli fu condotto prigione il re
suddetto Rechiario, il quale si era messo
in una nave fuggendo, ma da una tempesta
di mare fu menato in braccio ai Visigoti.
Ancorchè fosse cognato di Teoderico,
da lì a qualche tempo restò privato di vita.
Allora Teoderico diede per capo agli Svevi,
che s'erano sottomessi a lui, <i>Aiulfo</i> suo
cliente, e dipoi passò dalla Gallicia nella
Lusitania. Ma questo Aiulfo non istette
molto che, sedotto dagli Svevi, alzò la testa
contra del suo benefattore; e male per
lui, perchè venuto alle mani con Teoderico,
e rimasto in quella battaglia preso,
lasciò la testa sopra d'un patibolo. Ottennero
dipoi gli sconfitti Svevi, per mezzo
de' sacerdoti, il perdono da Teoderico, ed
ebbero licenza di eleggersi un capo, che
fu <i>Remismondo</i>. In tal maniera furono
gastigati gli Svevi, ma colla desolazion del
paese, e senza profitto alcuno del romano
imperio; perciocchè quelle provincie
vennero sotto il dominio dei Visigoti.
Tutto questo racconto l'abbiamo da Giordano
e da Idacio; e l'ultimo d'essi riferisce
questi fatti in due diversi anni, ma
probabilmente non senza errore, perchè
appresso narra la caduta di Avito imperadore,
la qual nondimeno accadde in
<span class="pagenum"><a id="Page_591"></a>[591]</span>
questo medesimo anno. Il suddetto re
Teoderico II vien lodato assaissimo da
Apollinare Sidonio <span class="fnote">[Sidon., lib. 1, epist. 2.]</span> per le sue belle doti.
</p>

<p>
Come poi cadesse <i>Avito</i> dal trono, se
ne ha un solo barlume dall'antica storia,
cioè solamente è a noi noto che Avito
standosene in Roma, ed accortosi che
quivi non era sicurezza per lui, mercè
della persecuzione mossa contra di lui
da <i>Ricimere</i>, si ritirò come fuggitivo a
Piacenza. Dopo la morte d'Aezio, era
stato conferito a questo Ricimere il grado
di generale delle armate cesaree. In
una iscrizione rapportata dall'Aringhi <span class="fnote">[Aringhius, Rom. Subterran., lib. 4, cap. 7.]</span>
egli è chiamato <i>Flavio Ricimere</i>. Ennodio <span class="fnote">[Ennodius, in Vita s. Epiphanii.]</span>
ci rappresenta costui di nazione
<i>Goto</i>. Ma è più da credere ad Apollinare
Sidonio, autore contemporaneo ed amico
d'esso Ricimere, allorchè attesta che
egli era nato di <i>padre svevo</i> e di <i>madre
gota</i>, e nipote di Vallia re d'essi Goti o,
vogliam dire, Visigoti. Questi Barbari, sollevati
ai gradi più insigni dell'imperio
romano, contribuirono non poco alla rovina
d'esso imperio. Se s'ha da prestar
fede a Gregorio Turonense <span class="fnote">[Gregor. Turon., lib. 2, cap. 11 Hist.
Franc.]</span>, Avito,
perchè lussuriosamente vivea, fu abbattuto
dai senatori. <i>Quum romanum ambisset
imperium luxuriose agere volens, a senatoribus
projectus</i>. Però da Fredegario,
nel Compendio <span class="fnote">[Fredegar., Hist. Franc. Epitom., cap. 7
et 10.]</span> del Turonese, Avito
vien chiamato <i>imperator luxuriosus</i>. Inoltre
egli racconta, che avendo Avito,
già divenuto imperadore, finto di essere
malato, e dato ordine che le senatrici il
visitassero, usò violenza alla moglie di
un certo Lucio senatore, il quale, in vendetta
di questo affronto, fu cagione che i
Franchi prendessero e consegnassero alle
fiamme la città di Treveri. Ma si può ben
sospettare che queste sieno fole e ciarle
inventate da chi gli volea male. In quei
pochi mesi che Avito tenne l'imperio, dimorò
<span class="pagenum"><a id="Page_592"></a>[592]</span>
in Arles, da cui è ben lungi Treveri,
e di là poscia passò a Roma. Il gran
peso ch'egli prese sulle spalle, gli dovea
ben allora lasciar pensare ad altro che
a sforzar donne; e massimamente non
essendo allora egli uno sfrenato giovane,
ma con molti anni addosso, giacchè sappiamo
da Sidonio che fin l'anno 421
egli fu dalla sua patria spedito ambasciatore
ad Onorio e Costanzo Augusti. Oltre
di che, sembra ben poco credibile l'ordine
che si suppone dato da lui d'essere
visitato dalle senatoresse nella finta infermità.
E quando sia vero che Avito,
dopo aver deposto l'imperio, fosse creato
vescovo di Piacenza, tanto più si intenderebbe
che egli non dovea essere quale
vien dipinto dal Turonense e dal suo abbreviatore,
perchè lo zelantissimo papa
san Leone non avrebbe permesso che
fosse assunto a tal grado chi fosse pubblicamente
macchiato d'adulterii e di
scandali. Perciò parmi più meritevol di
fede Vittore Turonense <span class="fnote">[Victor Turonensis, in Chron.]</span>, che ci rappresenta
Avito per un buon uomo, con
iscrivere: <i>Avitus, vir totius simplicitatis,
in Galliis imperium sumit</i>. In somma Avito,
benchè venuto a Roma e accettato
da' Romani, non tardò molto ad esserne
odiato, se pur tutta la sua disgrazia non
fu il trovarsi egli poco in grazia di Ricimere
general delle armate, la cui prepotenza
cominciò allora a farsi sentire, e
crebbe poi maggiormente da lì innanzi,
siccome vedremo. Avito adunque, scorgendo
vacillante il suo trono, perchè, siccome
notò Idacio <span class="fnote">[Idacius, in Chron.]</span>, s'era egli fidato
dell'aiuto a lui promesso dai Goti impegnati
nelle conquiste in Ispagna, nol potevano
punto assistere: Avito, dissi, si
ritirò da Roma, e giunto a Piacenza,
quivi depose la porpora e rinunziò all'imperio.
</p>

<p>
Perciocchè si trovò allora vacante il
vescovato di quella città, per maggiormente
accertare il mondo che la sua rinunzia
era immutabile, prese gli ordini
<span class="pagenum"><a id="Page_593"></a>[593]</span>
sacri, e fu creato vescovo di essa città di
Piacenza. Di questo suo passaggio abbiamo
per testimoni Mario Aventicense <span class="fnote">[Marius Aventicens.]</span> e
l'autore della Miscella <span class="fnote">[Histor. Miscella, lib. 15.]</span>. Vittor Turonense <span class="fnote">[Victor Turonensis, in Chron.]</span>
scrive anch'egli che <i>Ricimere
patrizio superò Avito, e perdonando alla
di lui innocenza, il fece vescovo di Piacenza</i>.
Parole che ci fanno abbastanza
intendere che Avito per forza fu indotto
a deporre il comando, e ch'egli non doveva
essere quel tristo che fu pubblicato
da Gregorio Turonense, e molto più da
Fredegario. Il Cronologo pubblicato da
Cuspiniano <span class="fnote">[Chronologus apud Cuspinianum.]</span> scrive che nel dì 17 di maggio
(del presente anno) <i>Avito fu preso in
Piacenza dal generale Ricimere, e che restò
ucciso Messiano suo patrizio</i>. Aggiugne
che Remisco, patrizio anch'esso, trucidato
fu nel palazzo di Classe, cioè fuor
di Ravenna, nel dì 17 di settembre. Bisogna
dunque che in Piacenza colto Avito
da Ricimere si accomodasse alla di lui
violenza, e si contentasse di mutar la corona
cesarea in una mitra. Ma poca durata
ebbe il di lui vescovato; perciocchè,
secondo Gregorio Turonense <span class="fnote">[Gregor. Turon., lib. 2, cap. 11.]</span>, avendo
egli scoperto che il senato romano tuttavia
sdegnato contra di lui, meditava di
levargli la vita, prese la fuga, e, passato
nelle Gallie, voleva ritirarsi nell'Auvergne
sua patria; ma nell'andare alla basilica
di san Giuliano presso Brivate (oggidì
Brioude) con assaissimi doni, cadde
malato per istrada, e terminò i suoi giorni.
Fu egli poscia seppellito nella basilica
suddetta. Anche Idacio scrive che mentre
Teoderico re dei Visigoti dimorava
nella Gallicia, gli fu portata la nuova che
Avito dall'Italia era giunto ad Arles. Poca
fede prestiamo ad Evagrio <span class="fnote">[Evagr., lib. 2, cap. 7.]</span>, allorchè
dice rapito Avito dalla peste, e meno
a Niceforo <span class="fnote">[Niceph., lib. 15, cap. 11.]</span>, che il fa morto di fame.
<span class="pagenum"><a id="Page_594"></a>[594]</span>
Conviene bensì ascoltar Teofane <span class="fnote">[Theoph., in Chronogr.]</span>, che
sotto quest'anno ci fa sapere, che la città
di Ravenna fu consumata dal fuoco, e da
lì a pochi giorni <i>Ramito patrizio</i> (appellato
Ramisco, siccome abbiam veduto,
dal Cronografo del Cuspiniano) fu ucciso
appresso Classe, e che deciotto giorni
dopo restò superato Avito da <i>Remico</i>
(vuol dire <i>Ricimere</i>), e che creato vescovo
della città di Piacenza, essendo passato
nelle Gallie, quivi diede fine ai suoi
giorni. Dieci mesi e mezzo restò poi vacante
l'imperio, nel qual tempo, per attestato
di Cedreno <span class="fnote">[Cedren., in Histor.]</span>, senza titolo d'imperadore
Ricimere la fece da imperadore,
governando egli a bacchetta la repubblica.
Abbiamo da Mario Aventicense <span class="fnote">[Marius Aventicens.]</span>, sotto
quest'anno, che i Borgognoni, parte
de' quali era passata in Ispagna, unita a
Teodorico II re de' Visigoti, giacchè i Goti
erano impegnati contro gli Svevi nella Gallicia,
e scarso era l'esercito romano nelle
Gallie, occuparono alcune provincie
d'esse Gallie, cioè le vicine alla Savoia,
e divisero le terre coi senatori di quei
paesi. Mancò di vita in quest'anno <i>Meroveo</i>
re de' Franchi; ed ebbe per successore
<i>Childerico</i> <span class="fnote">[Gregor. Turonensis, lib. 2, cap. 12.]</span> suo figliuolo, il quale,
perchè cominciò a far violenza alle fanciulle,
incorso nello sdegno del popolo,
fu stretto a mutar aria, e a rifugiarsi appresso
<i>Bisino</i> re della Toringia. Era stato
creato generale dell'armata romana nelle
Gallie un certo <i>Egidio</i>. Seppe questi col
tempo farsi cotanto amare e stimare dai
Franchi, che l'elessero per loro re. Stima
il cardinal Baronio <span class="fnote">[Baron., Annal. Eccl.]</span>, ed han creduto lo
stesso altri moderni, che nel presente anno
essi Franchi mettessero il piè stabilmente
nelle Gallie, ma ciò non sussiste.
Seguitarono essi a dimorare di là dal Reno,
finchè, siccome diremo, riuscì loro
di cominciar le conquiste nel paese delle
Gallie.
</p>
<hr />
</div>

<div class="chapter">
<p>
<span class="pagenum"><a id="Page_595"></a>[595]</span>
</p>

<h2 class="hidden"><a id="CDLVII"></a>CDLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Leone</span> papa 18.</td>
  </tr>
  <tr>
    <td><span class="smcap">Leone</span> imperadore 1.</td>
  </tr>
  <tr>
    <td><span class="smcap">Majoriano</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Costantino</span> e <span class="smcap">Rufo</span>.
</p>

<p>
Era giunto <i>Marciano Augusto</i> all'età
di settantacinque anni, quando sul fine
di gennaio dell'anno presente gli convenne
pagare il tributo, a cui è tenuto
ogni mortale. Scrive Zonara <span class="fnote">[Zonar., Annal., lib. 14.]</span> essere
corso sospetto che morisse di veleno,
fattogli dare da <i>Aspare</i> patrizio. Secondo
Teofane <span class="fnote">[Theoph., in Chronogr.]</span>, avendo sentito con
sommo dispiacere il sacco di Roma e il
trasporto fatto in Africa della imperadrice
e delle sue figliuole, con somma vergogna
ed ingiuria dell'imperio romano,
si preparava per muover guerra a Genserico.
Dovette egli finalmente prendere
tal risoluzione, dacchè quel re superbo
si era beffato delle di lui ambasciate, e
faceva peggio che mai contra tutte le
contrade marittime dell'imperio. Per altro,
secondochè s'ha dagli antichi storici,
egli era principe mite, benigno verso tutti,
di una mirabil pietà, limosiniere al maggior
segno, e soprattutto amantissimo
della pace. Scrive Zonara <span class="fnote">[Zonar., Annal., lib. 13.]</span> ch'egli solea
dire, che finchè si può mantener la pace,
non s'ha a metter mano all'armi. Però
sotto questo principe i Greci confessavano
di aver goduto il secolo d'oro. Ebbe
poche guerre, e ne uscì con onore. Ma
questo suo animo pacifico servì non poco
a rendere ogni dì più temerario ed orgoglioso
il re de' Vandali Genserico, il
quale, per testimonianza di Procopio <span class="fnote">[Procop., lib. 1, cap. 5, de Bell. Vand.]</span>,
non mettendosi alcun fastidio di Marciano,
giacchè non trovava più da far bottino
nelle desolate spiaggie dell'Italia e Sicilia,
volò in fine a saccheggiar anche
l'Illirico, il Peloponneso, cioè la Morea,
<span class="pagenum"><a id="Page_596"></a>[596]</span>
ed una parte della Grecia, paesi spettanti
all'imperio di Oriente. Secondo la Cronica
Alessandrina <span class="fnote">[Chron. Alexandr.]</span>, Marciano favoriva
non poco la fazione veneta, che usava il
colore azzurro ne' giuochi circensi, non
solo in Costantinopoli, ma dappertutto.
Ora avendo la fazione prasina, che portava
il color verde, eccitato un giorno
un tumulto, egli pubblicò un editto, con
cui vietò per tre anni a qualunque di essa
fazion prasina il poter avere posti onorevoli
e l'essere arrolati nella milizia.
Poscia nel dì 7 di febbraio fu eletto imperadore
d'Oriente <i>Flavio Leone</i>, uomo
di singolar valore e pietà, talchè si meritò
poi il titolo di magno, ossia grande. A
salire al trono gli fu di molto aiuto il
gran credito e poter di <i>Aspare</i> patrizio nel
senato di Costantinopoli e nell'esercito.
Non riuscì ad esso Aspare con tutti i
suoi maneggi d'ottenere per sè la corona,
perchè era di setta ariana, e però
si rivolse a promuovere una sua creatura.
Tale era Leone, che alcuni dicono
nato nella Tracia, ed altri nella Dacia Illirica <span class="fnote">[Cedren., in Histor.]</span>,
uomo gentile di corpo, con poca
barba, senza lettere, ma fornito di una
rara prudenza. Era tribuno e duca del
presidio militare di Selibria. Ma Aspare
gli volle vendere i suoi voti, con farsi
promettere che, divenuto imperadore,
avrebbe dichiarato Cesare uno de' suoi
figliuoli, probabilmente <i>Ardaburio</i>. Il cardinal
Baronio <span class="fnote">[Baron., Annal. Eccl.]</span>, fidatosi qui di Niceforo,
pensa che Ardaburio, nominato in quei
tempi insieme con Aspare, fosse il padre
dello stesso Aspare, e quel medesimo che
fece gran figura sotto Teodosio II Augusto,
siccome abbiam veduto. La verità è
che Ardaburio patrizio, mentovato nei
tempi di Leone imperadore, fu nipote del
primo, e figliuolo d'Aspare. Abbiamo da
Prisco istorico <span class="fnote">[Priscus, tom. 1 Hist. Byz., pag. 40.]</span>, il quale non potè essere
veduto dal Baronio, che <i>Ardaburio
figliuolo di Aspare</i>, mentre regnava Marciano,
<span class="pagenum"><a id="Page_597"></a>[597]</span>
<i>sconfisse i Saraceni presso Damasco</i>.
Leone promise quanto volle Aspare,
e, proclamato imperadore dal senato e
dall'esercito, fu coronato da <i>Anatolio</i>
patriarca di Costantinopoli.
</p>

<p>
Succedette in quest'anno un grande
sconvolgimento nella Chiesa d'Alessandria
di Egitto, diffusamente descritto da
Evagrio <span class="fnote">[Evagr., lib. 2, cap. 8]</span>, da Teodoro lettore <span class="fnote">[Theodor. Lector, lib. 1.]</span> e da
Liberato diacono <span class="fnote">[Liberatus Diacon., in Breviar., cap. 15.]</span>. I fautori de' già
morti eretici Eutichete e Dioscoro, moltissimi
tuttavia di numero in quella gran
città, elessero Timoteo Eluro per patriarca,
uomo perfido ed iniquo. Poscia nel
giovedì santo preso <i>san Proterio</i>, vero e
santo patriarca di essa città, crudelmente
l'uccisero. La vita di questo insigne prelato
si legge negli atti de' santi d'Anversa,
tessuta dal padre Enschenio della Compagnia
di Gesù; e questo scrittore si maraviglia
come il cardinal Baronio, panegerista
anch'egli de' meriti di questo santo,
non l'abbia inserito nel Martirologio
romano. Questo accidente diede molto
che fare a san Leone papa e a Leone imperadore,
siccome apparisce da quanto ha
raccolto il suddetto cardinal Baronio. Era
già stato vacante l'imperio di Occidente
dieci mesi e mezzo, quando finalmente fu
creato imperadore <i>Majoriano</i> di consentimento
di Leone Augusto, per aspettar il
quale si differì l'elezione. Il Cronologo
pubblicato dal Cuspiniano <span class="fnote">[Chronologus Cuspiniani.]</span> scrive che
<i>Ricimere</i> generale delle milizie fu creato
patrizio nel dì 28 di febbraio. Che <i>Majoriano</i>
nello stesso giorno ottenne esso generalato,
e poscia nel dì primo di aprile del
presente anno fu creato imperadore alla
campagna fuori della città alle Colonnette.
Secondo la vecchia edizione della Miscella,
egli fu eletto in <i>Roma</i>; ma, secondo la mia,
in <i>Ravenna</i>; e quest'ultima a me sembra il
vero per quanto vedremo. Apollinare Sidonio <span class="fnote">[Sidon., in Panegyr. Majorian.]</span>
attesta ch'egli fu concordemente.
<span class="pagenum"><a id="Page_598"></a>[598]</span>
eletto dal senato, dalla plebe e dall'esercito.
Nelle medaglie presso il Du-Cange <span class="fnote">[Du-Cange, Famil. Byz.]</span>
si vede nominato D. N. IVLIUS MAIORIANVS
P. F. AVG. Dal padre Sirmondo
vien chiamato <i>Giulio Valerio Maioriano</i>.
Certo se gli dee aggiugnere il nome
della famiglia <i>Flavia</i>, perchè da Costantino
il Grande e da Costanzo suo padre
in qua, tutti gl'imperadori si gloriarono
di questo nome; e i privati ancora sel
procuravano per privilegio. Avea questo
personaggio militato nelle Gallie sotto
Aezio contra de' Franchi nell'anno 445.
Odiato dalla moglie d'esso Aezio, fu licenziato
dalle milizie, e questa disavventura,
dappoichè trucidato fu Aezio, servì
a Majoriano di merito per alzarsi appresso
Valentiniano III Augusto. Secondochè
scrive Mario Aventicense <span class="fnote">[Marius Aventicens., in Chron.]</span>, anch'egli
con Ricimere general delle milizie si
adoperò forte per la depression d'Avito
imperadore. Appena ebbe egli, siccome
abbiam detto, ottenuto il generalato
dell'armi, che spedì <i>Burcone</i>, uno de' primarii
uffiziali contra gli Alamanni, che
aveano fatto una scorreria nella Rezia,
vicino all'Italia, e gli sconfisse. Fatto poi
imperadore, diede principio al suo governo
con un'altra vittoria. Secondo il solito
anche nell'anno presente venne l'armata
navale di <i>Genserico</i> re de' Vandali condotta
da suo cognato a radere quel poco che
restava nelle tante volte spogliata <i>Campania</i>
verso la sboccatura in mare del
fiume Volturno. Accorsero le soldatesche
romane, e diedero a que' Barbari una
rotta con farne molti prigioni, e levar
loro la preda che già menavano alle lor
navi. Apollinare Sidonio è quegli che
descrive, e poeticamente ingrandisce questa
vittoria. Nell'anno presente ancora,
secondochè scrive Teofane <span class="fnote">[Theoph., in Chronogr.]</span>, seguitato
dal padre Pagi <span class="fnote">[Pagius, Crit. Baron.]</span>, il re Genserico finalmente
s'indusse a lasciare in libertà la
imperadrice <i>Eudossia</i>, vedova di Valentiniano
<span class="pagenum"><a id="Page_599"></a>[599]</span>
III Augusto, e <i>Placidia</i> sua minor
figliuola; ma dopo avere anch'egli indotta
<i>Eudocia</i>, figliuola maggiore d'essa
imperadrice, a prendere per marito Unnerico
suo primogenito. Abbiamo da Procopio <span class="fnote">[Procop., de Bell. Vandal., lib. 1, cap. 5.]</span>
che, ad istanza di Leone imperadore
d'Oriente, il re barbaro condiscese
a rilasciar queste due principesse, le quali
furono condotte a Costantinopoli. Ma abbiamo
motivo di credere che questo affare
passasse molto più tardi, e però rivedremo
questa partita più abbasso. Leggonsi
poi nel Codice di Giustiniano due
leggi <span class="fnote">[L. 8 et 9, Cod. de Haeret.]</span> date contro gli eretici sotto questo
medesimo anno <i>Idibus augusti</i> in Costantinopoli,
ma amendue fallate nel titolo.
Nella prima v'ha <i>Impp. Valentinianus
et Marcianus Augusti, Palladio
prefecto Praetorii</i>. La seconda <i>Imp.
Marcianus</i>. Col dì 15 d'agosto non si accorda
Marciano, perchè allora regnava
Leone; e molto men vi s'accorda Valentiniano,
che era stato tolto di vita
nell'anno 455.
</p>
<hr />
</div>

<div class="chapter">
<h2 class="hidden"><a id="CDLVIII"></a>CDLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Leone</span> papa 19.</td>
  </tr>
  <tr>
    <td><span class="smcap">Leone</span> imperadore 2.</td>
  </tr>
  <tr>
    <td><span class="smcap">Majoriano</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Leone Augusto</span> e <span class="smcap">Flavio Majoriano
Augusto</span>.
</p>

<p>
Fra le novelle leggi di Majoriano Augusto,
una <span class="fnote">[Tom. 6, Cod. Theod. in Append.]</span> se ne legge, consistente in
una lettera scritta da esso, mentre era in
Ravenna, al senato romano, a dì 13 di
gennaio, e data <i>Majoriano Augusto console</i>,
perchè non era per anche giunta da
Costantinopoli la notizia del console orientale,
che fu lo stesso <i>Leone Augusto</i>.
Quivi rammenta d'essere stato alzato
al trono imperiale dal concorde volere
del medesimo senato e dell'esercito. Fa
loro sapere il consolato da sè preso nelle
calende di gennaio; e l'attenzione ch'egli
<span class="pagenum"><a id="Page_600"></a>[600]</span>
avea con Ricimere patrizio per far rifiorire
l'esercito. Però, siccome dissi poco
dianzi, e l'elezione ed esaltazione sua
dovette seguire non in Roma, ma bensì
in Ravenna. Dice inoltre d'aver liberato
l'imperio colla buona guardia dai nemici
esterni e dalle stragi domestiche. Promette
buon trattamento ai Romani e gran
cose in benefizio del pubblico. Con altra
legge ordinò egli che ogni città eleggesse
uomini savii e dabbene per difensori, i
quali facessero osservare i privilegi, senza
che la gente fosse obbligata a ricorrere
al principe. Rimise in un'altra i tributi
non pagati, e levò gli esattori mandati
dalla corte, che facevano mille estorsioni
ed aggravii al popolo, volendo che spettasse
l'esazione ai giudici de' luoghi. Con
altre leggi vietò il demolire i pubblici
edifizii di Roma; e perchè non mancava
gente che obbligava le sue figliuole vergini
di buon'ora a prendere il sacro velo
o contra lor voglia, o senza sapere quel
che si facessero, ordinò che le vergini
non si potessero consecrare a Dio prima
dell'anno quarantesimo della loro età:
editto che si crede procurato da san Leone
papa, il quale sappiamo dalla sua vita <span class="fnote">[Anastas. Bibliothecarios, in Leone Magno.]</span>
che pubblicò un simil decreto.
Altre provvisioni pel buon governo di
allora si veggono espresse in altre leggi
dal medesimo Majoriano, atte non poco
a farci intendere ch'egli era personaggio
degno di tener le redini della monarchia
romana. Raccogliesi poi da
Apollinare Sidonio <span class="fnote">[Sidonius, in Paneg. Majoriani.]</span>, che il popolo di
Lione non doveva avere riconosciuto
per suo signore Majoriano; e però fu
necessitato esso Augusto ad adoperar la
forza contra di quella città, con averla
costretta alla resa. Lo stesso Sidonio
quegli fu che impetrò il perdono a quei
cittadini. Era tuttavia in Ravenna Majoriano
a dì 6 di novembre, ciò apparendo
in una sua legge. Da lì innanzi egli si
mosse verso la Gallia, benchè fosse già
arrivato il verno, e le Alpi si trovassero
<span class="pagenum"><a id="Page_601"></a>[601]</span>
cariche di nevi e di ghiacci. Arrivato
a Lione, ivi fu che il suddetto Sidonio
recitò in suo onore il panegirico che
abbiamo tuttavia. Era stato finora tutto
lo studio di questo imperadore in raunar
soldati e in procurarne degli ausiliarii
dai Goti, Franchi, Borgognoni ed
altri popoli della Germania, per formare
una possente armata, con disegno di
passare in Africa contra del re Genserico,
corsaro implacabile, che ogni anno
veniva a portar la desolazione in qualche
contrada d'Italia e delle Gallie. Sappiamo
da Vittore Vitense <span class="fnote">[Victor Vitensis, lib. 1, de Persec.]</span> che questo
re barbaro, dopo la morte di Valentiniano
III Augusto, ingoiò tutto il resto
dell'Africa, che esso imperadore avea
fin allora salvato dalla voracità di costui.
Però Majoriano si era messo in pensiero
di portar le sue armi colà, ma gli
mancavano le navi, perciocchè s'era
perduto il bell'ordine ed uso degli antichi
imperadori di tener sempre in piedi
diverse ben allestite armate navali,
a Ravenna, al Miseno, nella Gallia, a
Frejus, nel Ponto, nella Siria, nell'Egitto
nell'Africa ed altrove.
</p>

<p>
Per testimonianza di Prisco storico <span class="fnote">[Priscus, pag. 42, tom 1, Hist. Byz.]</span>,
Majoriano fece istanza a Leone
imperador d'Oriente per aver navi atte
a tale spedizione; ma perchè durava la
pace tra quell'Augusto e i Vandali (il che
recò un incredibil danno all'imperio d'Occidente),
Leone non potè somministrargliene.
Pertanto Majoriano nell'anno presente
fece ogni sforzo possibile per far
fabbricare navi in varie parti dell'imperio.
E chi prestasse fede al suddetto Sidonio,
egli era dietro a mettere insieme
un'armata non minore di quella di Serse.
Ma Sidonio era poeta, e a lui era lecito
di dar nelle trombe, e ingrandir anche le
piccole cose. Racconta Procopio <span class="fnote">[Procop., de Bell. Vandal., lib. 7, cap. 7.]</span> (e
lo riferisce a quest'anno il Sigonio), che
Majoriano, uomo, dic'egli, da anteporsi
a quanti imperadori fin allora aveano regnato,
<span class="pagenum"><a id="Page_602"></a>[602]</span>
a cagion delle tante virtù ch'egli
possedeva, dopo aver preparata una considerabil
flotta per condurla in Africa, si
portò prima nella Liguria, ed incognito
quasi ambasciatore di là passò in Africa,
sotto pretesto di trattar della pace, e con
essersi prima fatta tingere la bionda capigliatura,
per cui sarebbe stato facilmente
riconosciuto. Fu accolto con buone
maniere da Genserico, e menato anche a
vedere il palazzo, l'arsenale e l'armeria;
ed avendo soddisfatto alla sua curiosità,
se ne tornò felicemente nella Liguria con
fama di attentissimo capitano, ma non
d'imperadore prudente. Poscia condotta
l'armata navale a Gibilterra, meditava
già di sbarcare l'esercito in Africa con
tanta allegria delle milizie, che tutti si
tenevano in pugno la ricupera di quelle
Provincie. Ma sopraggiuntagli una dissenteria,
pose fine ai suoi giorni e disegni.
Creda chi vuole questa ardita impresa di
Majoriano. Certo è che questo buon principe
non mancò di vita in quest'anno,
nè morì di quel male. Per conto nulladimeno
della spedizione suddetta, Cassiodoro <span class="fnote">[Cassiodorius, in Chron.]</span>
al presente anno scrive: <i>His
Consulibus Majorianus in Africam movit
provinciam</i>. Inoltre abbiamo da Prisco
istorico <span class="fnote">[Priscus, pag. 42.]</span> (ma senza ch'egli specifichi
l'anno), che Majoriano con trecento
navi ed un possente esercito tentò
di penetrare nell'Africa. Ciò udito il re
de' Vandali, gli spedì ambasciatori, esibendosi
pronto a trattare ed aggiustare
amichevolmente qualunque controversia
che passasse fra loro. Ma che, nulla avendo
potuto ottenere dal romano Augusto,
mise a ferro e fuoco tutto il paese
della Mauritania, dove era disposta di
piombare dalla Spagna l'armata navale
di Majoriano, ed avvelenò ancora le acque,
non certo quelle dei fiumi. Altro
non abbiamo da lui, ma abbastanza ne
abbiamo per credere che non seguisse il
meditato passaggio di questo imperadore
in Africa, e molto meno l'assedio di
<span class="pagenum"><a id="Page_603"></a>[603]</span>
Cartagine. Oltre di che i tentativi di Majoriano
contra di Genserico dovettero
succedere più tardi, siccome vedremo;
perchè certo di quest'anno egli non passò
in Ispagna. Abbiamo da Idacio <span class="fnote">[Idacius, in Chron.]</span> che
essendo <i>Teoderico II</i> re de' Visigoti ritornato
nelle Gallie per cattive nuove che
gli erano giunte, lasciò nelle Spagne una
parte delle sue truppe, da cui furono
messe a sacco ed incendiate le città di Astorga
e di Palenza nella Gallicia. Che gli
Svevi anch'essi saccheggiarono la Lusitania
e presero, sotto apparenza di pace,
Lisbona. Ma son confusi presso d'Idacio
gli anni in questi tempi, nè si può ben
accertare quando succedessero tali sconcerti.
</p>
<hr />
</div>

<div class="chapter">
<h2 class="hidden"><a id="CDLIX"></a>CDLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Leone</span> papa 20.</td>
  </tr>
  <tr>
    <td><span class="smcap">Leone</span> imperadore 3.</td>
  </tr>
  <tr>
    <td><span class="smcap">Majoriano</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Patrizio</span> e <span class="smcap">Flavio Ricimere</span>.
</p>

<p>
Fu console orientale <i>Patrizio</i>, ed era
figliuolo d'<i>Aspare</i> patrizio, il primo mobile
dopo l'imperador Leone nell'imperio
d'Oriente. <i>Ricimere</i> patrizio fu console
dell'Occidente, anch'egli potentissimo
nell'occidentale imperio. Dimorava
nelle Gallie Majoriano Augusto, ed abbiamo
sufficiente lume da Idacio che vi
fossero delle rotture fra lui e Teoderico II
re de' Visigoti, abitante in Tolosa. Certo
egli scrive che essendo stati battuti in
un conflitto i Goti, si venne poi a concludere
una pace sodissima fra loro. Il
Sigonio scrive che Teoderico in questo
anno portò le sue armi fino al Rodano,
saccheggiando tutto il paese, e con tanta
forza assediò la città di Lione, che se ne
impadronì, e recò a quella illustre città
la desolazione. Di ciò io non trovo vestigio
alcuno presso gli antichi, se non che
<span class="pagenum"><a id="Page_604"></a>[604]</span>
Apollinare Sidonio racconta questa disavventura
de' Lionesi con dire che ne
era stato cacciato il nimico, ed essere
rimasta la città senza abitatori, la campagna
senza buoi e agricoltori. Si figurò,
per quanto io credo, il Sigonio proceduta
la calamità di Lione dai Visigoti
che l'avessero presa. Ma, ben considerate
le parole di Sidonio, sembra piuttosto
che i Lionesi, sedotti da qualche prepotente,
chiamato nemico della patria, si
fossero ribellati a Majoriano Augusto, o
nol volessero riconoscere per imperadore,
e che perciò fu assediata e malmenata
la loro città con grave esterminio;
ed avendo dipoi implorato il perdono,
l'ottennero per intercessione del medesimo
Sidonio. Succedette quel fatto prima
ch'esso Sidonio recitasse il suo panegirico;
e però appartiene all'anno precedente.
Intanto gli Svevi, l'una parte de' quali
aveva eletto <i>Mandra</i> per suo re, e l'altra
ubbidiva a <i>Rechimondo</i>, faceano a chi
poteva far peggio ora nella Gallicia ed ora
nella Lusitania. I Visigoti anch'essi nella
Betica tenevano inquieti que' popoli, di
maniera che tutta la Spagna occidentale
era piena di guai. In questi tempi Leone
imperador d'Oriente, non avendo alcuna
guerra considerabile sulle spalle, attendeva
ai doveri della religione. Crede il
cardinal Baronio che egli in quest'anno
facesse congregare in Costantinopoli un
concilio, a cui si sa che intervennero vescovi
in numero di ottantuno, per provvedere
ai bisogni della Chiesa d'Oriente,
tuttavia inquietata dagli eutichiani e nestoriani.
Tutto ciò ad istanza di <i>san Leone</i>
papa, che avea spediti colà <i>Domiziano</i>
e <i>Geminiano</i> vescovi suoi legati, l'ultimo
de' quali va conghietturando il Baronio
che potesse essere vescovo di Modena,
diverso da san Geminiano protettore di
questa città, il quale cessò di vivere
quaggiù nell'anno di Cristo 397. Era vescovo
allora di Costantinopoli <i>Gennadio</i>.
Per ordine ancora di Leone Augusto fu
cacciato in esilio Timoteo Eluro, usurpatore
della sedia episcopale d'Alessandria.
</p>
<hr />
</div>

<div class="chapter">
<p>
<span class="pagenum"><a id="Page_605"></a>[605]</span>
</p>

<h2 class="hidden"><a id="CDLX"></a>CDLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Leone</span> papa 21.</td>
  </tr>
  <tr>
    <td><span class="smcap">Leone</span> imperadore 4.</td>
  </tr>
  <tr>
    <td><span class="smcap">Majoriano</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Magno</span> ed <span class="smcap">Apollonio</span>.
</p>

<p>
Il primo di questi consoli fu occidentale,
ed è lodato da Apollinare Sidonio <span class="fnote">[Sidon., Poemate 23.]</span>.
L'altro era console dell'Oriente, ed avea
esercitata la carica di prefetto del pretorio
in quelle parti. Dimorava tuttavia
nelle Gallie Majoriano Augusto, e dobbiamo
adirarci colla storia digiuna e scarsa
di quei tempi, che ci lascia troppo al buio
intorno ai fatti di questo imperadore ed
agli avvenimenti d'Italia. Tuttavia abbiamo
da Giordano storico ch'egli mise in
dovere gli Alani che infestavano esse Gallie.
Poscia, sicome si ricava da Idacio <span class="fnote">[Idacius, in Chronic.]</span>
e da Mario Aventicense <span class="fnote">[Marius Aventicens., in Chron.]</span>, egli nel mese
di maggio passò in Ispagna colla risoluzione
accennata di sopra, di portar la
guerra in Africa contra dell'insopportabile
Genserico re de' Vandali. Aveva egli
preparate nelle spiagge di Cartagena alquante
navi da valersene nel medesimo
passaggio. Ma ne furono segretamente
avvisati i Vandali, e costoro, coll'intelligenza
che aveano con alcuni traditori,
all'improvviso comparvero addosso a
que' legni; e trovandoli mal custoditi,
se li condussero via. Questo accidente
fece desistere Majoriano dalla impresa
dell'Africa. Così Idacio: a cui si dee
aggiugnere quanto di sopra rapportai
scritto da Prisco istorico intorno ai preparamenti
di questo imperadore contra
di Genserico, il quale spedì ambasciatori
a Majoriano per aver pace. Dal che vegniamo
ad intendere che gli era almeno
riuscito di fargli paura. Vittore Turonense <span class="fnote">[Victor Turonensis, in Chron.]</span>
altro non dice, se non che
<span class="pagenum"><a id="Page_606"></a>[606]</span>
<i>in questi giorni Majoriano imperadore venne ad
Augusta</i>, probabilmente città della Spagna.
Ci resta una legge <span class="fnote">[Cod. Theod., tom. 6, in Append., tit. 2.]</span> pubblicata da
lui nel presente anno, e data in Arles a' dì
28 di marzo, dove proibisce a chicchessia
il forzare alcuno ad entrare nel clero, e
a prendere gli ordini sacri, con parlare
spezialmente a que' genitori che per lasciare
benestanti alcuni de' lor prediletti
figliuoli, violentavano gli altri ad arrolarsi
nella milizia ecclesiastica. Vien parimente
da esso intimata la pena della
morte a chi per forza levasse di chiesa
un reo colà rifugiato. Un'altra legge del
medesimo Majoriano intorno agli adulterii
si legge, data in Arles, ma col vizioso
consolato di Ricimere e Clearco, che cadde
nell'anno 384. Terminò il corso di
sua vita in quest'anno <i>Eudocia</i> Augusta,
vedova di Teodosio II imperadore. Seguì
la sua morte in Gerusalemme a' dì 20 di
ottobre, e prima di passare all'altro mondo,
protestò solennemente alla presenza
di tutti, ch'ella era innocente affatto per
conto de' sospetti conceputi contra di lei
dall'Augusto suo consorte in occasione
del pomo donato a Paolino. Cirillo monaco
nella vita di santo Eutimio <span class="fnote">[Coteler., Monument. Eccl. Graec. tom. 4.]</span> parla
con tutto onore di questa principessa,
chiamandola beata, ed asserendo ch'ella
avea fabbricate assaissime chiese a Cristo,
e tanti monasteri e spedali di poveri e di
vecchi, che si durava fatica a contarli.
Niceforo <span class="fnote">[Niceph., lib. 14, cap. 50.]</span> aggiugne ch'ella morì in età
di sessantasette anni, e fu seppellita nel
sontuosissimo tempio innalzato da lei in
onore di Dio e memoria di santo Stefano
protomartire, fuori di Gerusalemme. Lasciò
dopo di sè varii libri da essa composti,
cioè i sacri Centoni composti con pezzi
di versi omerici, i primi otto libri del
vecchio Testamento ridotti in versi, con
altre simili opere, frutti non meno della
pietà che dell'ingegno suo. Passò anche
a miglior vita in quest'anno (se pur non
<span class="pagenum"><a id="Page_607"></a>[607]</span>
succedette nel seguente) l'ammirabil anacoreta
<i>san Simeone Stilita</i>, così appellato
per essere vivuto circa quaranta
anni in un'alta colonna sopra un monte
nella diocesi di Antiochia. In questi medesimi
tempi più che mai erano afflitte in
Ispagna <span class="fnote">[Idacius, in Chron.]</span> le provincie della Gallicia e
Lusitania, parte dai Visigoti e parte dagli
Svevi, al re de' quali <i>Mandra</i>, uomo perverso,
fu recisa la testa. Fra queste confusioni
toccò ancora ad <i>Idacio</i> vescovo di
Limica, o dell'Acque Flavie, nella suddetta
provincia della Gallicia, e storico
di questi tempi, d'essere fatto prigione
da essi Svevi, con aver solamente da lì a
tre mesi ricuperata la libertà. Dopo la
morte di Mandra insorse gran lite fra
<i>Rechimondo</i> e <i>Frumario</i> per succedere
nella porzione a lui spettante del regno.
Ma queste cose probabilmente avvennero
nell'anno susseguente.
</p>
<hr />
</div>

<div class="chapter">
<h2 class="hidden"><a id="CDLXI"></a>CDLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Ilario</span> papa 1.</td>
  </tr>
  <tr>
    <td><span class="smcap">Leone</span> imperadore 5.</td>
  </tr>
  <tr>
    <td><span class="smcap">Severo</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Severino</span> e <span class="smcap">Dagalaifo</span>.
</p>

<p>
<i>Severino</i> fu console per l'imperio occidentale,
<i>Dagalaifo</i> per l'orientale. Secondo
Teofane <span class="fnote">[Theoph., in Chronogr.]</span>, questi era figliuolo
d'<i>Ariobindo</i> generale d'armata sotto Teodosio
minore, e stato console nell'anno
454. Per quanto si ricava da una lettera
di Apollinare <span class="fnote">[Sidon., lib. 1, ep. 11.]</span>, Majoriano Augusto era
già tornato dalla Spagna nelle Gallie. Ed
anche Idacio <span class="fnote">[Idacius, in Chronic.]</span> lasciò scritto, non so se
sul fine del precedente anno o nel principio
del presente, ch'esso Augusto s'era
messo in viaggio verso l'Italia. Ma si
dovette fermare ad Arles nella Gallia,
perchè Sidonio suddetto racconta d'essere
intervenuto ad un solenne convito di
esso imperadore in quella città, e ai giuochi
<span class="pagenum"><a id="Page_608"></a>[608]</span>
circensi, probabilmente celebrati per
l'anno quinquennale d'esso imperadore,
che ebbe principio nel primo dì d'aprile
dell'anno corrente. Di là passò il buono,
ma infelice Augusto in Italia, e venne a
trovar la morte. <i>Ricimere</i>, Barbaro di
nazione, ed ariano di credenza, appellato
in una legge a lui indirizzata dallo stesso
Majoriano, <i>conte, generale delle armate e
patrizio</i>, quel medesimo che aveva cooperato
alla di lui esaltazione, e faceva la
prima figura dopo lui nell'imperio di
Occidente: quegli fu che, mosso da invidia
verso di un principe cattolico, e di
tanto senno ed attività, attizzato anche
da altre malvagie persone, congiurò con
<i>Severo</i> patrizio per levarlo di vita. Non
sì tosto fu giunto Majoriano a Tortona,
che Ricimere coll'esercito sotto specie
di onore venne a trovarlo; e disposte tutte
le cose, per quanto s'ha dal Cronologo
pubblicato dal Cuspiniano <span class="fnote">[Chronologus Cuspiniani.]</span> e dal
Panvinio, nel dì 2 d'agosto l'obbligò
colla forza a deporre la porpora; e poscia
condottolo al fiume Iria, dove al presente
è Voghera, una volta <i>Vicus Iriae</i>, quivi
nel dì 7 del medesimo mese barbaramente
gli tolse la vita. Procopio <span class="fnote">[Procop., de Bell. Vandal., lib. 1, cap. 8.]</span> il fa morto
di dissenteria, dopo averlo sommamente
lodato per le sue virtù. Ma di un
male più spedito che quello della dissenteria
perì questo degnissimo principe.
Null'altra particolarità di questa iniqua
azione ci è stata conservata dall'antica
istoria. Credette il cardinal Baronio <span class="fnote">[Baron., Annal. Eccl.]</span>
che la sua morte seguisse presso <i>a Dertona
città della Spagna</i>; ma egli confuse
<i>Dertosa</i> di Spagna con <i>Dertona</i> della Liguria,
colonia dei Romani, oggidì chiamata
<i>Tortona</i>. L'indegno <i>Severo</i>, appellato
da alcuni <i>Severiano</i>, a segreta requisizione
di cui fu commessa tanta iniquità,
non usurpò già subito l'imperio. Volle
probabilmente prima scandagliare l'animo
di Leone imperador d'Oriente, e guadagnar
i voti del senato romano, giacchè
<span class="pagenum"><a id="Page_609"></a>[609]</span>
non gli mancavano quei dell'esercito.
Finalmente nel dì 19 di novembre dell'anno
presente egli fu dichiarato imperadore
in Ravenna. Idacio scrive, col
consentimento del senato. Costui da Cassiodoro <span class="fnote">[Cassiod., in Chron.]</span>
è chiamato <i>natione Lucanus</i>,
cioè di quella provincia che oggidì nel
regno di Napoli si chiama Basilicata. Nè
apparisce quai gradi illustri egli avesse
fin allora goduti. Nelle medaglie <span class="fnote">[Mediobarb., Numismat. Imperat.]</span> presso
il Mezzabarba egli è chiamato D. N.
LIBIUS SEVERUS P. F. AUG., e non già
<i>Vibius</i>, come il padre Pagi <span class="fnote">[Pagius, in Crit. Baron.]</span> ha creduto.
<i>Libius</i> sembra detto in vece di <i>Livius</i>.
Venne in quest'anno a mancare di vita
<i>san Leone</i> romano pontefice, uno de' più
insigni pastori che abbia avuto la Chiesa
di Dio, e a cui pochi altri vanno del pari.
Pontefice per le sue eminenti virtù ed
azioni, pel suo infaticabil zelo in difesa
della vera religione, e per la maestosa
sua eloquenza, ben degno del titolo di
magno, ossia di grande, che neppure l'antichità
gli ha negato. Pretende il padre
Pagi che la sua morte accadesse nel dì 4
di novembre; e però la festa, che ora di
lui facciamo nell'undecimo giorno di aprile,
riguardi una traslazione del suo
sacro corpo, e non già il tempo in cui
finì di vivere al mondo. Dopo sette giorni
di sede vacante ebbe per successore
<i>Ilario</i>, di nazione Sardo, che già fu inviato
a Costantinopoli legato da san Leone nell'anno
449 al concilio d'Efeso, che poi
terminò in uno scandaloso conciliabolo.
Questi appena consecrato <span class="fnote">[Anastas., in Vit. Hilarii.]</span> spedì le
sue circolari per tutta la cristianità con
quivi condannare Nestorio ed Eutichete,
ed approvare i concili niceno, efesino e
calcedonese, e le opere di san Leone suo
antecessore. Nulla dice il cardinal Baronio
intorno all'aver egli tralasciato il
costantinopolitano, che pur fu universale.
Così già non fece san Gregorio Magno.
</p>
<hr />
</div>

<div class="chapter">
<p>
<span class="pagenum"><a id="Page_610"></a>[610]</span>
</p>

<h2 class="hidden"><a id="CDLXII"></a>CDLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Ilario</span> papa 2.</td>
  </tr>
  <tr>
    <td><span class="smcap">Leone</span> imperadore 6.</td>
  </tr>
  <tr>
    <td><span class="smcap">Severo</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Leone Augusto</span> per la seconda volta, <span class="smcap">Libio
Severo Augusto</span>.
</p>

<p>
Marcellino conte <span class="fnote">[Marcell. Comes, in Chron.]</span> non mette per
consoli di quest'anno, se non Leone Augusto,
<i>Leone Augusto II consule</i>. Segno è
questo che in Oriente non dovette essere
approvata da esso Leone imperadore
l'elezion di <i>Severo</i> in imperador d'Occidente;
e però egli non fu riconosciuto
neppure per console dagli scrittori orientali.
E trovandosi in una lettera di papa
Ilario, scritta nel dicembre, commemorato
il solo <i>Severo</i> console, anco questo ci
fa conoscere che egli solo prese il consolato
in Italia, e ci dà qualche indicio che
non dovea per anche passare buona armonia
fra Leone e Severo. Sembra poi
che al presente anno possa appartenere
ciò che abbiamo da Prisco istorico di
que' tempi <span class="fnote">[Priscus, tom. 1 Histor. Byz., pag. 42.]</span>. Scrive egli che dopo la
morte di Majoriano gli affari dell'Italia
andavano alla peggio, perchè dall'un canto
Genserico re de' Vandali continuamente
or qua or là colle sue flotte portava
l'eccidio; e dall'altro nelle Gallie era
<i>Nigidio</i> (di lui parleremo più fondatamente
nell'anno susseguente), il quale,
raccolto un grande esercito di que' Galli
che avevano militato sotto Majoriano, allorchè
egli passò in Ispagna, minacciava
all'Italia (cioè a Severo e Ricimere) il
gastigo dovuto alla loro iniquità, per aver
tolto sì crudelmente dal mondo l'infelice
Majoriano Augusto. La buona fortuna
volle che mentre egli s'accingeva a venire
in Italia, i Visigoti nell'Aquitania fecero
delle novità ai confini delle provincie
romane, da esso Nigidio governate, ed
egli fu obbligato far loro guerra, con dare
un gran saggio del suo valore in varii
<span class="pagenum"><a id="Page_611"></a>[611]</span>
cimenti contro quei Barbari. Ora ritrovandosi
in mezzo a questi danni e pericoli
il senato romano, ossia Severo imperadore,
fu spedito all'imperador Leone
in Oriente per aver dei soccorsi; ma nulla
si potè ottenere. Fu eziandio inviato
<i>Filarco</i> per ambasciatore a <i>Marcellino</i>,
per esortarlo a non muovere l'armi contra
l'imperio d'Occidente. Questi non
par diverso da quel <i>Marcelliano</i>, di cui
parla Procopio <span class="fnote">[Procop., de Bell. Vand., lib. 1, cap. 6.]</span>, con dire ch'egli era
persona nobile, e familiare una volta di
Aezio. Ma, ucciso che fu Aezio nell'anno
454, cominciò a negar l'ubbidienza
all'imperadore, e a poco a poco formato
un gran partito, e guadagnati gli animi
de' popoli, aveva usurpata la signoria
della Dalmazia, senza che alcuno osasse
di disturbarlo, non che di dargli battaglia.
Seguita a dire Procopio, che riuscì
a Leone imperadore d'Oriente d'indurre
questo Marcelliano, ossia Marcellino, ad
assalire la Sardegna, in cui dominavano
allora i Vandali. Ed in fatti egli s'impadronì
di quell'isola con cacciarne quei
Barbari. Ciò non potè eseguirsi se non
con una poderosa flotta condotta dall'Adriatico
nel Mediterraneo. Passò dipoi
il sopra mentovato Filarco ambasciatore
in Africa per far cessare il re Genserico
da tante ostilità; ma ebbe un bel
dire; gli convenne tornarsene indietro
senz'alcuna buona risposta. Imperciocchè
Genserico minacciò di non desistere mai
dalla guerra, finchè non gli fossero consegnati
i beni di Valentiniano Augusto e
di Aezio, amendue già morti.
</p>

<p>
Aveva egli già ottenuto dall'imperadore
d'Oriente una parte d'essi beni a
nome di <i>Eudocia</i>, figliuola d'esso Valentiniano,
ch'era maritata ad Unnerico suo
figliuolo. Con tal pretensione o pretesto
il re barbaro non lasciava anno che non
approdasse colle sue flotte ai lidi d'Italia,
e vi commettesse un mondo di mali.
Aggiugne Prisco istorico <span class="fnote">[Priscus, tom. 1, Hist. Byz., pag. 74.]</span> che Genserico
non volendo più stare ai patti già fatti
<span class="pagenum"><a id="Page_612"></a>[612]</span>
con Majoriano imperadore (parole che
indicano lui già morto) mandò un'armata
di Vandali e Mori a devastar la Sicilia.
E potè ben farlo, perchè Marcellino
(ossia Marcelliano, di cui abbiam parlato
poco fa) il quale comandava in quell'isola,
e probabilmente se n'era impadronito,
e forse non senza intelligenza di Leone
imperadore d'Oriente, se n'era ritirato,
dappoichè Ricimere gli aveva fatto desertare
la maggior parte de' suoi soldati
col tirarli al suo servigio, nè pareva
restar sicuro dalle insidie d'esso Ricimere
in Sicilia. Fu dunque (seguita a
dire Prisco) inviata a Genserico un'ambasciata
da Ricimere, con fargli istanza
che non violasse i patti. Ed un'altra pure
gli venne dall'imperadore d'Oriente con
premura, perchè non molestasse l'Italia
e la Sicilia, e perchè restituisse le auguste
principesse. Genserico mosso da queste
e da altre ambasciate a lui pervenute
da più bande, finalmente si contentò di
rimettere in libertà la vedova imperadrice
Eudossia colla figliuola Placidia, già
maritata con Olibrio senatore romano,
ritenendo Eudocia, figliuola primogenita
d'essa imperadrice, e divenuta moglie di
Unnerico suo figliuolo. Perciò sembra
più probabile che non già nell'anno 457,
come vuole il padre Pagi, fondato sulla
asserzion di Teofane, ma sì bene nel presente
seguisse la liberazion di queste due
principesse, le quali passarono a Costantinopoli.
Anche Idacio <span class="fnote">[Idacius, in Chron.]</span> storico contemporaneo
scrive all'anno presente, se pure
non parla del susseguente, essendo imbrogliati
i numeri della sua Cronica, che
Genserico rimandò a Costantinopoli la
vedova di Valentiniano, delle cui figliuole
l'una fu maritata con <i>Gentone figliuolo
di Genserico</i>, e l'altra ad <i>Olibrio</i> senatore
romano. Certo è che Gentone era figliuolo
minore d'esso re Genserico. Non
a lui però, ma ad Unnerico primogenito
fu congiunta in matrimonio Eudocia, per
attestato di tutti gli altri storici. Quel solo
<span class="pagenum"><a id="Page_613"></a>[613]</span>
che si può opporre, si è ciò che lo stesso
Prisco <span class="fnote">[Priscus, tom. 1 Hist. Byz., pag. 76.]</span> nel fine de' suoi Estratti
racconta, con dire che Leone imperadore
fece sapere a Genserico l'assunzione di
<i>Antemio</i> all'imperio d'Occidente, con intimargli
la guerra, se non lasciava in pace
l'Italia, e non restituiva la libertà alle
regine. Se ne tornò il messo, e riferì che
Genserico, in vece di far caso di tale intimazione,
faceva più vigorosamente che
mai preparamenti di guerra, adducendo
per iscusa che i giovani romani aveano
contravvenuto ai patti. Se questo è, bisogna
rimettere a qualche anno ancora
più tardi la libertà renduta ad esse Auguste.
</p>
<hr />
</div>

<div class="chapter">
<h2 class="hidden"><a id="CDLXIII"></a>CDLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Ilario</span> papa 3.</td>
  </tr>
  <tr>
    <td><span class="smcap">Leone</span> imperadore 7.</td>
  </tr>
  <tr>
    <td><span class="smcap">Severo</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Cecina Basilio</span> e <span class="smcap">Viliano</span>.
</p>

<p>
<i>Basilio</i> fu console per l'Occidente, e
persona di singolari virtù, per le quali
vien commendato da Sidonio Appollinare <span class="fnote">[Sidon., lib. 1, ep. 9.]</span>.
Ed essendo nominato egli solo in
una legge di Severo imperadore, in una
iscrizione riferita dal cardinal Noris e dal
Fabretti, e nella lettera undecima di papa
Ilario, di qua vien qualche indicio che
non per anche fosse seguita buona armonia
tra Leone imperadore d'Oriente
e Severo imperador d'Occidente, se non
che in una legge di esso imperador Leone <span class="fnote">[Tom. 6, tit. 1, in Append. Cod. Theod.]</span>,
data in quest'anno, amendue i
consoli si veggono nominati. Ma si osservi
che nel titolo il solo Leone Augusto senza
Severo fa quella legge, il che non si
praticava quando gl'imperadori erano
in concordia. Ed in oltre al console di
chi faceva la legge si dava il primo luogo;
e in essa legge vien mentovato prima
Basilio. La legge suddetta di Severo
<span class="pagenum"><a id="Page_614"></a>[614]</span>
Augusto <span class="fnote">[L. 12, Cod. Justin. de Advocat. divers.
Judicior.]</span> ordina che le vedove abbiano
da godere l'usufrutto della donazion lor
fatta per cagione delle nozze dal marito,
ma con rimaner salva la proprietà in favor
de' figliuoli. Quali altre imprese facesse
questo imperadore, nol sappiamo,
si perchè la storia ci lascia in questo al
buio, oppure perchè egli nulla operò che
meritasse di passare ai posteri. Nel presente
anno (se pur non fu nel precedente)
abbiamo da Idacio <span class="fnote">[Idacius, in Chron.]</span> che <i>Agrippino</i> conte,
nobil persona della Gallia, perchè passava
nimicizia tra lui ed Egidio conte,
uomo insigne, proditoriamente diede la
città di Narbona sua patria a Teoderico,
re de' Goti, ossia de' Visigoti, affinchè gli
fossero in aiuto. Questo Egidio è quel
medesimo che vedemmo di sopra all'anno
456 mentovato da Gregorio Turonense <span class="fnote">[Gregor. Turonensis, lib. 2, cap. 12.]</span>,
inviato da Roma nelle Gallie
per generale dell'armata romana, e che
si era fatto cotanto amare dai Franchi,
dappoichè ebbero cacciato il re loro Childerico,
che l'aveano eletto per loro re.
Abbiamo veduto nel precedente anno fatta
menzione da Prisco istorico di un <i>Nigidio</i>
valoroso generale d'armata, che
fece di grandi prodezze contro i Goti.
Quel nome è guasto, e si dee scrivere <i>Egidio</i>,
così esigendo i tempi e le azioni.
Seguita a scrivere Idacio, che essendosi
inoltrato <i>Federico</i>, fratello del re <i>Teoderico
II</i>, coll'esercito dei Goti contro ad
Egidio conte dell'una e dell'altra milizia,
commendato dalla fama per uomo caro a
Dio a cagion delle sue buone opere, restò
esso Federico ucciso coi suoi in una battaglia.
Mario Aventicense <span class="fnote">[Marius Aventicens., in Chron.]</span> anch'egli ci
insegna sotto il presente anno che segui
un combattimento fra Egidio e i Goti,
tra il fiume Ligere (oggidì la Loire) e il
Ligericino, presso Orleans in cui fu morto
Federico re dei Goti. Non era veramente
questo Federico re, ma solamente
<span class="pagenum"><a id="Page_615"></a>[615]</span>
fratello di Teoderico re dei Goti. Per
conto poi d'<i>Agrippino</i> conte, parla di
lui l'autore <span class="fnote">[Rollandus, Act. Sanctor. ad diem 21 martii.]</span> della vita di san Lupicino
abate del monistero di Giura nella Borgogna,
con dire che Egidio generale dell'armi
romane nella Gallia maliziosamente
lo screditò come traditore, e l'inviò
a Roma, dove fu condannato a morte.
Ma per miracolo fu liberato, ed assoluto
se ne tornò nella Gallia. Se ciò è
vero, non era già Egidio quell'uomo sì
dabbene, che Idacio poco fa ci rappresentò.
A quest'anno riferisce il Baronio <span class="fnote">[Baron., Annal. Eccl.]</span>
il concilio II arausicano (d'Oranges)
tenuto da moltissimi santi vescovi delle
Gallie, e celebre per la condanna dei semipelagiani:
ma esso appartiene all'anno
529, come hanno già osservato il cardinal
Noris <span class="fnote">[Noris, Hist. Pelagian., cap. 2, cap. 23.]</span> ed altri eruditi. Marcellino
conte <span class="fnote">[Marcell. Comes, in Chron.]</span> nel presente anno fa menzione
onorevole di san <i>Prospero d'Aquitania</i>
non già vescovo di Ries nella Gallia,
nè di Reggio in Lombardia, ma probabilmente
prete, che doveva essere tuttavia
vivente, scrittore riguardevole della
Chiesa di Dio. Correa voce allora che
egli avesse servito di segretario delle lettere
a san Leone papa. Fiorì in questi
medesimi tempi <i>Vittorio d'Aquitania</i>,
prete anch'esso che non inverisimilmente
vien creduto aggregato al clero romano,
da cui formato un ciclo famoso d'anni
532, portò opinione il suddetto cardinal
Baronio, che questo ciclo fosse composto
in quest'anno ad istanza d'<i>Illario
papa</i>; ma, secondochè hanno avvertito il
Bucherio, l'Antemio, il Pagi ed altri, fu
esso fabbricato nell'anno 457 a requisizione
di san <i>Leone</i> papa, mentre era
tuttavia arcidiacono della Chiesa romana
<i>Ilario</i>, che fu poi papa.
</p>
<hr />
</div>

<div class="chapter">
<p>
<span class="pagenum"><a id="Page_616"></a>[616]</span>
</p>

<h2 class="hidden"><a id="CDLXIV"></a>CDLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Ilario</span> papa 4.</td>
  </tr>
  <tr>
    <td><span class="smcap">Leone</span> imperadore 8.</td>
  </tr>
  <tr>
    <td><span class="smcap">Severo</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Rustico</span> e <span class="smcap">Flavio Anicio Olibrio</span>.
</p>

<p>
<i>Olibrio</i>, che in quest'anno fu console,
quel medesimo è che fu marito di <i>Placidia</i>
figliuola di Valentiniano II imperadore; e
lui ancora vedremo fra poco imperadore
d'Occidente. Crede il padre Pagi <span class="fnote">[Pagius, Crit. Baron.]</span> che
amenduni questi consoli fossero dichiarati
tali in Oriente, e può stare; perchè
in fine Olibrio era senatore romano,
quantunque dopo il sacco dato a Roma
da Genserico egli si fosse ritirato a Costantinopoli.
Non sarebbe nondimeno inverisimile,
ch'egli se ne fosse prima di
ora ritornato a Roma anche per solennizzare
il suo consolato. Abbiamo vari
autori, cioè Cassiodoro <span class="fnote">[Cassiodor., in Chron.]</span>, Marcellino
conte <span class="fnote">[Marcell. Comes, in Chron.]</span> e il Cronologo del Cuspiniano <span class="fnote">[Chronologus Cuspin.]</span>,
i quali attestano che nel presente
anno <i>Beorgor</i> re degli Alani, credendosi
di far qualche grosso bottino o conquista,
calò dalle Gallie in Italia con un poderoso
esercito. Ma gli fu alla vita <i>Ricimere</i>
patrizio e generale dell'armi romane,
e non già re, come ha il testo di
Marcellino, ed avendolo colto presso a
Bergamo al piè del monte, sbaragliò la sua
gente; e in tal conflitto vi lasciò la vita lo
stesso re barbaro. Giordano istorico <span class="fnote">[Jordan., de Reb. Get., cap. 45.]</span>
rapporta questo fatto ai tempi d'Antemio
imperadore, cioè al 467. Da lì innanzi
non fecero più figura gli Alani, e pare
che mancasse con questo re il regno loro.
Dicemmo disopra all'anno 456 che <i>Childerico</i>
re de' Franchi, venuto in odio al
suo popolo per le violenze della sua disonestà,
fu forzato a fuggirsene nella Toringia.
Secondochè s'ha da Gregorio
<span class="pagenum"><a id="Page_617"></a>[617]</span>
Turonense <span class="fnote">[Gregor. Turonensis, lib. 2, cap. 12.]</span>, avea egli lasciato <i>Viomado</i>,
persona fedele, che procurasse di raddolcire
gli animi de' Franchi, i quali poco
dopo presero per loro re <i>Egidio</i> <span class="fnote">[Gesta Reg. Franc., tom. 1 Du-Chesne.]</span> conte,
generale de' Romani nelle Gallie, mentovato
all'anno precedente. Questo Viomado
con dare a Childerico la metà d'una moneta
tagliata per mezzo, gli disse di non
tornar prima, se non gli era recata l'altra
metà per ordine suo. E così avvenne
dopo otto anni d'esilio. Viomado consigliò
ad Egidio cose che il misero in disgrazia
del popolo; ed allora spedì a Childerico
la consaputa mezza moneta, con
cui gli fece intendere la buona disposizione
dei suoi popoli. Pertanto egli comparve
fra loro, e fu da una parte d'essi
ben accolto e rimesso in trono. Egidio
conte tenne saldo finchè potè, e seguinne
guerra fra loro, nella quale egli restò in
fine perditore, e gli convenne ritirarsi.
Vittore Tunonense <span class="fnote">[Victor Turonensis, in Chron.]</span> mette in quest'anno
la morte di Genserico re de' Vandali;
ma questa succedette molti anni dipoi.
</p>
<hr />
</div>

<div class="chapter">
<h2 class="hidden"><a id="CDLXV"></a>CDLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Ilario</span> papa 5.</td>
  </tr>
  <tr>
    <td><span class="smcap">Leone</span> imperadore 9.</td>
  </tr>
  <tr>
    <td><span class="smcap">Severo</span> imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Basilisco</span> ed <span class="smcap">Ermenerico</span>.
</p>

<p>
Amendue questi consoli furono creati
da Leone imperadore d'Oriente: <i>Basilisco</i>
perchè era fratello di <i>Verina</i> imperadrice,
moglie d'esso Leone, uomo che divenne
poi famoso per le sue iniquità; <i>Ermenerico</i>
era figliuolo d'<i>Aspare</i> patrizio e generale
delle armi in Oriente, colla cui
spada vedemmo che Leone era salito all'imperio.
In quest'anno nel dì primo di
settembre, o pur nel secondo, per attestato
di Marcellino conte <span class="fnote">[Marcell. Comes, in Chron.]</span> e dalla Cronica
Alessandrina <span class="fnote">[Chron. Alexandrinum.]</span>, succedette uno
<span class="pagenum"><a id="Page_618"></a>[618]</span>
spaventoso incendio in Costantinopoli.
Nella Vita di san Daniele Stilita <span class="fnote">[Apud Surium ad diem 11 decembris.]</span> si
racconta, che il fuoco prese e consumò
la maggior parte dell'augusta città, con
durar sette giorni, e ridurre in una massa
di pietre infinite case, palagi e chiese.
Evagrio <span class="fnote">[Evagr., lib. 2, cap. 13.]</span> ci dipinge anche più grande
quest'eccidio. Bisogna credere che le case
fossero la maggior parte di legno, come
dicono che son tuttavia, per la poca
comodità che è in quelle parti, di materiali
da fabbricare. E però Zenone successor
di Leone ordinò poi che le case
nuove si facessero in isola, con lasciar
dodici piedi di spazio tra l'una e l'altra:
il che tuttavia si suol praticare da molti
Turchi non tanto per magnificenza,
quanto per difendersi dagli incendii. Abbiamo
inoltre da Idacio <span class="fnote">[Idacius, in Chron.]</span> sotto il presente
anno (se pure non fu nel precedente),
che, secondo il suo costume, l'armata
navale di Genserico re de' Vandali
passò dall'Africa in Sicilia a farvi i soliti
saccheggi. Ma per buona ventura si
trovò ritornato al governo di quell'isola
<i>Marcellino</i>, ossia <i>Marcelliano</i>, uomo valoroso,
del quale abbiamo parlato di sopra.
Questi sì coraggiosamente con quelle
milizie che potè raccogliere fece testa
a quei Barbari, che, dopo averne messi
non pochi a fil di spada, il rimanente fu
costretto a mettere la sua salvezza nella
fuga. Intanto <i>Severo</i> imperadore, dopo
aver regnato quasi quattro anni, nel dì 15
d'agosto diede fine ai suoi giorni e al
suo imperio, secondo la testimonianza
della Cronica pubblicata dal Cuspiniano <span class="fnote">[Chronologus Cuspiniani.]</span>
e dal Panvinio; e ciò vien confermato
da Idacio, da Marcellino conte
e da altri scrittori. Giordano <span class="fnote">[Jordan., de Regnor. success.]</span> istorico
il tratta da tiranno. E benchè gli altri il
dicano mancato di morte naturale, pure
Cassiodoro <span class="fnote">[Cassiod., in Chron.]</span>, persona che merita qui
<span class="pagenum"><a id="Page_619"></a>[619]</span>
molta considerazione, scrive essere stata
fama ch'egli per frode di <i>Ricimere</i> patrizio
morisse di veleno. Noi per altro
sappiamo poco de' fatti suoi; ma se cosa
alcuna di luminoso avesse operato, verisimilmente
ne avremmo qualche lume
dalla storia, per altro scarsa e meschina
in questi tempi. Venne anche a morte
probabilmente nell'anno presente <i>Egidio</i>
conte e generale dell'armata romana
nelle Gallie, di cui s'è favellato ne' precedenti
anni. Idacio a noi il rappresenta
come personaggio dotato di rare virtù, e
scrive che alcuni l'asserivano morto per
insidie a lui tese, ed altri per veleno. Dall'autore
delle Gesta de' Franchi <span class="fnote">[Gesta Francor., tom. 1 Du-Chesne.]</span> è
chiamato <i>dux Romanorum, tyrannus</i>, perchè
i Franchi, siccome abbiamo veduto,
dopo il ritorno di Childerico re loro, avevano
cacciato esso Egidio, e il riguardavano
con occhio bieco. Aggiugne il medesimo
autore che i Franchi circa questi
tempi presero la città di Colonia con
grande strage de' Romani, cioè della parte
d'Egidio, il quale potè appena salvarsi, e
poco dopo morì, con lasciare un figliuolo
per nome <i>Siagrio</i>. Questi prese il generalato,
e mise la sua residenza in Soissons.
Ma i Franchi, che non più erano ritenuti
dal timore d'Egidio, ed aveano già passato
il Reno e desolata più che non era prima
la città di Treveri, si mossero con un potente
esercito, e vennero fino ad Orleans,
con dare guasto a tutto il paese. Da un'altra
parte sboccò pure nelle Gallie per mare
<i>Odoacre</i> duca de' Sassoni, e giunse fino
alla città d'Angiò, con uccidervi molto
popolo, e ricevere ostaggi da quella e da
altre città. Childerico coi Franchi, nel
tornare indietro da Orleans, s'impadronì
della stessa città d'Angiò, essendo restato
morto in quella occasione <i>Paolo</i> conte
governatore di essa città. Ma qui non
son ristrette tutte le calamità delle Gallie.
Idacio <span class="fnote">[Idacius, in Chron.]</span> aggiugne, che dopo esser mancato
di vita il prode Egidio conte, ancora
i Goti abitanti in quella che oggidì chiamiamo
<span class="pagenum"><a id="Page_620"></a>[620]</span>
Linguadoca, sotto il re Teoderico,
s'avventarono anch'essi addosso alle
provincie romane, che prima erano sotto
il governo d'Egidio. Gregorio Turonense <span class="fnote">[Gregor. Turon., lib. 2, cap. 18.]</span>
fa anch'egli menzione di queste turbolenze,
con aggiugnere, che Paolo conte
insieme coi Romani e Franchi mosse guerra
ai Goti: ma ch'esso Paolo fu tagliato a
pezzi nella presa d'Angiò fatta dai Franchi
medesimi. Scrive di più, che i Britanni
furono cacciati fuori della provincia
del Berry, con esserne stati uccisi
non pochi. Notizia che ci fa intendere
come era già venuta della gran Bretagna
a cercar ricovero nelle Gallie una copiosa
moltitudine di que' popoli, giacchè
i Sassoni entrati in quell'isola faceano
guerra troppo fiera agli antichi abitanti.
Questi poi col tempo diedero il nome di
<i>Bretagna minore</i> a quel paese dove si
stabilirono, e tuttavia ritengono buona
parte del linguaggio degli antichissimi
Britanni.
</p>
<hr />
</div>

<div class="chapter">
<h2 class="hidden"><a id="CDLXVI"></a>CDLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">CDLXVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Ilario</span> papa 6.</td>
  </tr>
  <tr>
    <td><span class="smcap">Leone</span> imperadore 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Leone Augusto</span> per la terza volta, e <span class="smcap">Taziano</span>.
</p>

<p>
Se non avessimo Mario Aventicense <span class="fnote">[Marius Aventicens., in Chron.]</span>
e il Cronologo del Cuspiniano <span class="fnote">[Chronol. Cuspiniani.]</span>
che facessero menzione di questo <i>Taziano</i>
console, si sarebbe creduto, come
credette il cardinale Baronio, che questo
fosse un console immaginario. Pretende
il padre Pagi <span class="fnote">[Pagius, Crit. Baron.]</span> che questo Taziano
ricevesse e sostenesse il consolato
in Oriente, il che non sembra ben certo,
perchè abbiamo da Prisco istorico <span class="fnote">[Priscus, tom. 1 Hist. Byz., pag. 74.]</span>,
che <i>a' tempi di Leone imperadore, Taziano
fu inviato ambasciatore per gl'Italiani a
Genserico re de' Vandali</i>. Che se pur egli
fosse stato creato console, strano dovrebbe
<span class="pagenum"><a id="Page_621"></a>[621]</span>
parere, come in una legge <span class="fnote">[L. 6, de his qui ad Eccl. confugiunt. Cod.
Justin.]</span> pubblicata
in questo anno da Leone Augusto
si legga il solo imperadore console, e lo
stesso unicamente sia nominato nella
Cronica Alessandrina <span class="fnote">[Chron. Alexandr.]</span> e da Marcellino
conte <span class="fnote">[Marcell. Comes, in Chron.]</span>, da Cassiodoro <span class="fnote">[Cassiod., in Chron.]</span>, da Vittor
Tunonense <span class="fnote">[Victor Turonensis, Chron.]</span> e dai Fasti fiorentini, senza
far mai menzione di Tarziano preteso
console anch'esso in Oriente. Quel che è
più, in una iscrizione rapportata dall'Aringhi,
dal Reinesio e da altri, e posta
ad un cristiano seppellito a dì 9 di maggio,
per disegnar l'anno solamente, è detto
console LEONE AVGVSTO III. Forse
Leone Augusto entrò solo console, e da
lì a qualche mese prese per suo collega
Taziano. Dappoichè fu morto Severo imperadore,
è da credere che il senato romano
e l'esercito pensassero a dargli un
successore, e che non mancassero pretendenti.
Contuttociò noi troviamo che
neppure in tutto quest'anno alcuno imperador
d'Occidente fu eletto, laonde
restò vacante l'imperio in questa parte.
Altra ragione non si può addurre, se non
che i senatori più saggi, riflettendo alla
miserabil positura dell'imperio occidentale,
e che troppo importava il camminar
d'accordo d'animo e di massime
coll'imperadore d'Oriente, nulla volessero
conchiudere senza l'approvazione e
consentimento di Leone Augusto. Doveano
andare innanzi e indietro lettere, maneggi
e trattati. Sopra tutti <i>Ricimere</i> patrizio,
potentissimo tuttavia direttor degli
affari, giacchè non poteva egli ottener l'imperio,
cercava per altro verso i suoi privati
vantaggi. Finalmente i Romani condiscesero
totalmente alla volontà d'esso Leone,
siccome vedremo nell'anno seguente.
Pubblicò in quest'anno il suddetto Leone
Augusto la precitata legge assai riguardevole
in confermazione dell'asilo nelle
chiese, con varii riguardi nondimeno,
<span class="pagenum"><a id="Page_622"></a>[622]</span>
affinchè i creditori non restassero affatto
abbandonati dal braccio della giustizia,
abolendo spezialmente una anteriore, in
cui venivano obbligate le chiese a pagare
i debiti di chi si rifugiava in esse. Abbiam
veduto di sopra che un'armata di Sassoni
era entrata nelle Gallie. Pare che a
quest'anno si possa riferire una battaglia
seguita fra essi e i Romani, cioè i sudditi
dell'imperio occidentale, che vien narrata
da Gregorio Turonense <span class="fnote">[Gregor. Turonensis, lib. 2, cap. 19.]</span>, nella quale
toccò ai Sassoni di voltare le spalle.
Le loro isole nel fiume la Loire furono
prese dai Franchi. Poscia <i>Odoacre</i> duce
di que' Barbari si collegò con <i>Childerico</i>
re dei Franchi, ed unitamente sconfissero
gli Alamanni ch'erano entrati in Italia.
Nella vita di san Severino apostolo del
Norico <span class="fnote">[Acta Sanctor. Bolland. ad diem 8 januar.]</span> si legge che quell'uomo santo
esortò <i>Gibuldo</i> re degli Alamanni, <i>ut gentem
suam a romana vastatione cohiberet</i>.
Par verisimile che questo medesimo re
fosse quegli che fu sì ben disciplinato dai
Franchi e Sassoni.
</p>
<hr />
</div>

<div class="chapter">
<h2 class="hidden"><a id="CDLXVII"></a>CDLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Ilario</span> papa 7.</td>
  </tr>
  <tr>
    <td><span class="smcap">Leone</span> imperadore 11.</td>
  </tr>
  <tr>
    <td><span class="smcap">Antemio</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Puseo</span> e <span class="smcap">Giovanni</span>.
</p>

<p>
Dopo essere stato vacante per più
d'un anno l'imperio d'Occidente, finalmente
essendosi con una ambasceria rimessi
i Romani per l'elezione d'un imperadore
alla volontà di Leone imperador
d'Oriente, questi mandò in Italia con un
buon esercito <i>Antemio</i>, il quale, per testimonianza
di Cassiodoro <span class="fnote">[Cassiod., in Chron.]</span>, arrivato che
fu tre miglia (Idacio <span class="fnote">[Idacius, in Chron.]</span> scrive otto miglia)
lungi da Roma ad un luogo appellato <i>Brotontas</i>,
fu proclamato imperadore. Il Cronologo
del Cuspiniano <span class="fnote">[Chronologus Cuspiniani.]</span> scrive che nel dì
<span class="pagenum"><a id="Page_623"></a>[623]</span>
12 d'aprile succedette la di lui assunzione
al trono. Era Antemio Galata di nazione,
e di nobilissimo sangue, perchè figliuolo
(Idacio il chiama fratello) di <i>Procopio</i>
patrizio, che sotto Teodosio II trattò la
pace coi Persiani, e discendeva da quel
Procopio che disputò l'imperio a Valente
imperadore. Era nipote di <i>Antemio</i>, che
fu console nell'anno 405. Per attestato
di Procopio <span class="fnote">[Procop., de Bell. Vandal., lib. 1, cap. 6.]</span>, era generale d'armata,
senatore ricchissimo, ed avea per moglie
una figliuola di Marciano Augusto, chiamata
<i>Eufemia</i>, per quanto s'ha da Apollinare
Sidonio <span class="fnote">[Sidon. Apollinaris, in Panegyr. Antemii.]</span>, scrittore di questi
tempi. Da Teofane <span class="fnote">[Theop., in Chronogr.]</span> vien chiamato
Antemio principe ben istruito nei dogmi
cristiani, e che piissimamente sapea governar
l'imperio. E sappiamo da Codino <span class="fnote">[Codinus, de Originibus.]</span>
e dall'autore degli Edifizii di Costantinopoli,
ch'esso Antemio, alzato che
fu al trono, ordinò che il suo palazzo,
posto nella suddetta città di Costantinopoli,
si consecrasse a Dio, con fabbricarne
un tempio, e uno spedale e bagno
per gli poveri vecchi. Però niuna fede
merita Damasco <span class="fnote">[Damascius, in Vit. Isidori.]</span> filosofo pagano, che
nella vita d'Isidoro egizio scrisse che
Antemio fu un empio ed amatore del
paganesimo, e che meditava di rimettere
in piedi il culto degl'idoli. Contuttociò,
siccome osservò il cardinal Baronio, e
dirò appresso, Antemio non fu sì religioso,
come talun suppone. <i>Ricimere</i> patrizio e
generale dell'esercito romano volle anch'egli
profittare di questa congiuntura,
coll'ottenere in moglie una figliuola del
medesimo nuovo Augusto. Per attestato
della Cronica Alessandrina <span class="fnote">[Chron. Alexandr.]</span> furono
portate a Costantinopoli le immagini di
Antemio, coronate d'alloro, da <i>Terenzio</i>
prefetto della città di Roma: cerimonia
praticata ne' vecchi tempi per far conoscere
al popolo che quegli era stato accettato
<span class="pagenum"><a id="Page_624"></a>[624]</span>
per legittimo imperadore. Prisco
istorico <span class="fnote">[Priscus, tom. 1 Hist. Byz., pag. 76.]</span>, nel fine de' Frammenti che
restano di lui, scrive che Leone Augusto
per un suo messo fece tosto intendere a
Genserico re dei Vandali in Africa l'elezione
da lui fatta di Antemio imperador
d'Occidente, con intimargli di non molestar
da lì innanzi l'Italia e la Sicilia,
altrimenti gli dichiarava la guerra. Fu
rimandato indietro il messo, e la risposta
fu che Genserico non ne voleva far altro,
e maggiormente si preparava per continuar
la guerra all'imperio romano. Procopio <span class="fnote">[Procop., de Bell. Vandal., lib. 1, cap. 6.]</span>
aggiugne una particolarità, cioè
che Genserico si chiamava offeso, perchè
avendo fatto di forti istanze, acciocchè
<i>Olibrio</i> senatore, marito di <i>Placidia</i> figliuola
dell'imperador Valentiniano III,
e per conseguente suo cognato, fosse dichiarato
imperadore, e che, ciò nonostante,
Leone Augusto gli avea preferito Antemio.
Per questo pare che Genserico più
che mai seguitasse ad infestare i lidi dell'imperio.
Ora in quest'anno i due imperadori,
che andavano unitissimi d'animo,
cominciarono i preparamenti per
gastigare la superbia ed insolenza di Genserico.
Il padre Sirmondo e il Mezzabarba <span class="fnote">[Mediobarb., Numism. Imperator.]</span>
rapportano una medaglia d'Antemio,
nel cui rovescio si mirano due imperadori
che si danno le mani per segno
della lor concordia ed unione.
</p>

<p>
In che stato fosse Roma allorchè vi
arrivò il nuovo imperadore <i>Antemio</i>, lo
lasciò scritto papa Gelasio <span class="fnote">[Gelasius, advers. Andronic.]</span> nel suo
opuscolo contra di <i>Andronico</i> senatore,
e contro que' Romani che tuttavia ostinati
nel paganesimo, volevano che si facessero
l'empie ed insieme ridicole feste lupercali,
pretendendo che per esse Roma
fosse preservata da varii malanni. Dice il
santo papa che quando Antemio imperadore
venne a Roma si celebravano le
feste suddette lupercali, e pure saltò fuori
una pestilenza sì grande, che fece non
<span class="pagenum"><a id="Page_625"></a>[625]</span>
poca strage del popolo. Fu poi diligentemente
osservato dal cardinal Baronio
che nella comitiva de' cortigiani venuti
con Antemio a Roma, per testimonianza
del mentovato papa Gelasio, vi fu un certo
Filoteo che teneva l'eresia di Macedonio
ingiuriosa allo Spirito Santo. Costui
cominciò a tenere delle segrete combriccole
con ispargere il suo veleno; ma, avvertitone
papa Ilario, un dì che Antemio
Augusto si portò a san Pietro, ne fece,
con fermezza degna di un pontefice, una
gagliarda doglianza a lui, di modo che
Antemio con suo giuramento gli promise
di rimediare a questo disordine. Nel presente
anno <i>Teoderico II</i>, re de' Visigoti
nell'Aquitania, dopo aver dilatato il suo
imperio nella Spagna, con varie guerre
fatte contro degli Svevi; e mantenuta quasi
sempre la pace colle provincie romane,
trattato fu in quella stessa maniera che
egli avea trattato il suo fratello maggiore,
cioè venne ucciso da <i>Eurico</i>, appellato
da altri <i>Evarico</i>, suo fratello minore, in
Tolosa. Mario Aventicense <span class="fnote">[Marius Aventicens. in Chron.]</span> mette questo
fatto sotto il presente anno, e chiama
<i>Eutorico</i> l'uccisor del fratello, il quale
dopo la morte di lui fu riconosciuto per
successore nel regno gotico. Tardò poco
questo nuovo re, secondochè abbiamo da
Giordano istorico <span class="fnote">[Jordan., de Reb. Getic., cap. 45.]</span>, a spedire ambasciatori
a Leone imperadore, per dargli parte
della sua assunzione al trono; e veggendo
sì mal condotto l'imperio d'Occidente
per la frequente mutazion degli Augusti,
si mise in pensiero di conquistar le provincie
che restavano nelle Gallie e nelle
Spagne all'ubbidienza d'esso imperio.
Si sa da sant'Isidoro <span class="fnote">[Isidorus, in Chronico Gothor.]</span> che Eurico appena
fatto re spedì un'armata nella Spagna
tarraconense, e s'impadronì delle
città di Pamplona e di Saragozza, con devastar
tutta quella provincia. Racconta
eziandio il suddetto Giordano, che avendo
costui assalito le provincie romane
della Gallia, Antemio imperadore dimandò
<span class="pagenum"><a id="Page_626"></a>[626]</span>
aiuto ai Britanni fuggiti dalla gran
Bretagna, e postati allora al fiume Loire.
Vennero per mare dodici mila di essi con
<i>Riotimo</i> re loro fino alla città Bituricense,
oggidì Burges nel Berry. Colà accorse
il re Eurico con una formidabil armata,
e dopo varii combattimenti gli riuscì, prima
che i Romani potessero unire le lor
forze coi Britanni, di mettere in fuga il
suddetto Riotimo re, il quale perduta la
maggior parte di sua gente, con quei che
potè, si ricoverò presso la vicina nazione
de' Borgognoni collegata allora coi Romani.
Ma non siam certi se in questo o
pure in alcun de' susseguenti anni succedesse
un tal fatto. Per attestato della
Cronica Alessandrina <span class="fnote">[Chron. Alexand.]</span>, in questi tempi
Leone imperador d'Oriente pubblicò un
editto, acciocchè fossero santificati i giorni
di festa, con proibire in essi ogni sorta
di pubblici giuochi e spettacoli. Può tuttavia
dubitarsi che questa legge appartenga
all'anno 459, trovandosi appartenente
a quell'anno nel Codice di Giustiniano
la legge ultima, <i>C. de Feriis</i>, che
parla di questo piissimo regolamento. Rigorosamente
ancora procedette l'imperador
Leone contra gli ariani, che nella
stessa città di Costantinopoli facevano
delle adunanze segrete, con proibir loro
in qualunque luogo l'aver chiese e il
raunarsi.
</p>
<hr />
</div>

<div class="chapter">
<h2 class="hidden"><a id="CDLXVIII"></a>CDLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Simplicio</span> papa 1.</td>
  </tr>
  <tr>
    <td><span class="smcap">Leone</span> imperadore 12.</td>
  </tr>
  <tr>
    <td><span class="smcap">Antemio</span> imperadore 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Antemio Augusto</span> per la seconda volta,
senza collega.
</p>

<p>
<i>Antemio</i> Augusto nel presente anno
è intitolato ne' Fasti <i>console per la seconda
volta</i>, perchè nell'anno 455 era
stato console insieme con Valentiniano III
<span class="pagenum"><a id="Page_627"></a>[627]</span>
Augusto. Perciò egli è chiamato <i>consul
vetus</i> da Apollinare Sidonio <span class="fnote">[Sidon., in Panegyr. Anthemii.]</span>, nobile
personaggio della Gallia, e poeta
riguardevole, il quale invitato a Roma
nel precedente anno da esso Antemio,
recitò poi nel primo giorno di gennaio
del presente il panegirico d'esso imperadore,
tuttavia esistente, e in ricompensa
ne riportò la dignità di prefetto
di Roma. Era in questi tempi prefetto
del pretorio delle Gallie <i>Servando</i>: così
l'appella l'autore della Miscella <span class="fnote">[Histor. Miscell., tom. 1 Rer. Ital.]</span>
secondo la mia edizione; ma <i>Arvando</i>
si trova chiamato da esso Sidonio <span class="fnote">[Sidon., lib. 1, epist. 1.]</span>,
autore di maggior credito, se pure il
suo testo non è guasto, là dove racconta
diffusamente la di lui disgrazia
accaduta in quest'anno. Fu costui accusato
a Roma quasichè tenesse delle
segrete intelligenze coi Visigoti, e tramasse
dei tradimenti in pregiudizio dell'imperio,
siccome uomo superbo, e
che troppo si fidava di sè stesso. Furono
in contraddittorio con lui i legati
delle Gallie, e convinto, fu vicino a
perdere ignominiosamente il capo; ma,
prevalendo la clemenza dell'imperadore
Antemio, fu mandato in esilio in
Oriente, dove terminò i suoi giorni. Fa
pur menzione lo stesso Sidonio <span class="fnote">[Idem, lib. 2, ep. 1.]</span> di
un altro prefetto delle Gallie, per nome
Seronato, dipinto da lui come persona
scelleratissima, che, provato reo di lesa
maestà, fu levato dal mondo qualche anno
dipoi. Leone Augusto in quest'anno,
voglioso di abbattere la potenza ed
insolenza di Genserico re de' Vandali,
il quale, dopo avere appreso il mestier
dei corsari, non lasciava anno che non
infestasse i lidi delle provincie romane,
uccidendo, spogliando e conducendo seco
migliaia di schiavi, da tutto l'Oriente
raunò, secondochè racconta Teofane <span class="fnote">[Theoph., in Chronograph.]</span>,
uno stuolo di <i>cento mila navi</i>, piene d'armi
<span class="pagenum"><a id="Page_628"></a>[628]</span>
e d'armati, e lo spedì in Africa contra
di Genserico. Si racconta che a Leone
costò questa spedizione <i>mille e trecento
centinaia d'oro</i>. E certamente Suida <span class="fnote">[Suidas, verbo χειρίζω.]</span>,
coll'autorità di Candido, istorico perduto,
scrive che Leone in quella impresa spese
<i>quarantasette mila libbre d'oro</i>, parte raunate
dai beni dei banditi, e parte dall'erario
d'Antemio imperadore. Questi similmente
inviò colà dall'Occidente una
rilevante flotta. Fu ammiraglio (è Teofane
che seguita a parlare) e generale
dell'armata orientale <i>Basilisco</i>, fratello
di Verina Augusta, moglie dello stesso
imperador Leone, che già s'era acquistato
gran nome con varie vittorie contra
degli Sciti, ossia de' Tartari. <i>Marcellino</i>
fu il generale dell'armata occidentale.
Arrivata la poderosa armata in Africa,
affondò buona parte delle navi di Genserico,
e superò la stessa città di <i>Cartagine</i>.
Ma guadagnato Basilisco a forza d'oro
dal re nemico, rallentò l'ardor della guerra
ed in fine di concerto si lasciò dare
una rotta, come abbiamo da <i>Persico autor
della storia</i>: nome corrotto nel testo
di Teofane, che vuol significare <i>Prisco</i>
istorico, tante volte citato di sopra. Seguita
a scrivere Teofane, altri aver detto
essere proceduto un sì fatto tradimento
da Aspare patrizio, generale potentissimo
dell'Oriente, e da Ardaburio suo figliuolo
che aspiravano alla succession dell'imperio;
i quali, veggendo Leone Augusto
molto contrario a questa loro idea, per
esser eglino di credenza ariani, cercavano
ogni via di rovinare gl'interessi dell'imperio
d'Oriente; e però s'accordarono
con Basilisco, promettendogli di
farlo imperadore, se tradiva la flotta e
l'esercito a lui confidati, e lasciasse la
vittoria a Genserico, al par di essi ariano.
Comunque sia, la verità si è che Genserico,
preparate delle navi incendiarie, una
notte, quando i Romani stolidamente men
sel pensavano, le spinse col favore del
vento addosso alla lor flotta con tal successo,
che assaissime navi rimasero preda
<span class="pagenum"><a id="Page_629"></a>[629]</span>
delle fiamme, e il resto fu obbligato a
ritirarsi colle milizie in Sicilia. Cedreno <span class="fnote">[Cedren., in Histor.]</span>
scrive che non tornò indietro neppur
la metà dell'esercito.
</p>

<p>
Ma non sussiste punto il dirsi da Teofane
che Basilisco superasse <i>Cartagine</i>,
siccome è uno sproposito troppo intollerabile
quello delle <i>cento mila navi</i>, che non
può venir dallo storico, il quale senza dubbio
avrà voluto dire una <i>flotta di mille e
cento navi</i>. Parrà fors'anche troppo ad
alcuni il dirsi da Procopio <span class="fnote">[Procop., de Bell Vandal, lib. 1.]</span> che quella
flotta conduceva <i>cento mila uomini</i>. Ma
non avrà difficoltà a crederlo, chi considererà
unita la potenza dell'uno e dell'altro
imperio a quella impresa. In fatti
Cedreno scrive che furono <i>mille e cento
tredici navi</i>, in cadauna delle quali erano
cento uomini, e che la spesa ascese a
sei cento cinquanta mila scudi d'oro, ed
a settecento mila d'argento, senza quello
che fu somministrato dall'erario e da Roma.
Odasi ora, come Procopio racconti
questa sì strepitosa spedizione. Tiene anch'egli
che <i>Aspare</i> irritato contra di Leone
Augusto, principe troppo alieno dal
volere un eretico per successore nell'imperio,
temendo che la rovina di Genserico
assodasse vieppiù il trono a Leone, e il
mettesse in istato di non aver nè paura
nè bisogno di lui, raccomandasse vivamente
a <i>Basilisco</i> di andar con riguardo
contra di Genserico. Ora Basilisco approdò
colla flotta a una terra appellata il
Tempio di Mercurio. Quivi apposta cominciò
a perdere il tempo; poichè se a
dirittura marciava a Cartagine, l'avrebbe
presa sulle prime, e soggiogata la nazione
vandalica, essendochè Genserico atterrito
non tanto per le nuove giuntegli che la
Sardegna era già stata ricuperata dai Romani,
quanto per la comparsa di quella
armata navale, a cui si diceva che una
simile non l'aveano mai avuta i Romani;
già pensava a non far resistenza coll'armi.
Ma osservando il lento procedere dei
Romani, ripigliò coraggio; e mandate
<span class="pagenum"><a id="Page_630"></a>[630]</span>
persone a Basilisco, il pregò a differir le
offese per cinque giorni, tanto ch'egli in
questo spazio di tempo potesse prendere
quelle risoluzioni che gli paressero più
proprie e di soddisfazione dell'imperadore.
Fu poi creduto che Genserico comperasse
con grossa somma d'oro questa
tregua, e che Basilisco o vinto dai regali,
o per far cosa grata ad Aspare, vi acconsentisse.
Intanto mise Genserico in armi
tutti i suoi sudditi, preparò le barche incendiarie,
e, venuto il buon vento, portò
con esse il fuoco e la rovina alla maggior
parte dell'armata navale romana. E i
Vandali con altre navi furono in quel tumulto
addosso ai nocchieri e soldati, che
erano imbrogliati nelle navi, e ne trucidarono
e spogliarono assaissimi. Basilisco,
ritornato a Costantinopoli, si rifugiò
in santa Sofia, e per preghiere di Verina
Augusta sua sorella salvò la vita, costretto
solamente ad andare in esilio a Perinto.
Cedreno <span class="fnote">[Cedren., in Histor.]</span> attribuisce, non a tradimento,
ma a viltà e poca condotta di Basilisco
l'infelice riuscita di questa impresa (il
che non è improbabile), e dice aver egli
verificato il proverbio: <i>Che val più un esercito
di cervi comandato da un lione,
che un esercito di lioni comandato da un
cervo.</i> Aggiugne Procopio che <i>Marcelliano</i>
il quale negli anni addietro si era ribellato
all'imperio, e signoreggiava nella Dalmazia,
ma nel presente anno guadagnato
con lusinghe da Leone Augusto,
avea d'ordine suo tolta dalle mani dei
Vandali la Sardegna, essendo poi passato
in Africa in soccorso di Basilisco, fu quivi
ucciso con inganno da uno de' suoi
colleghi. Anche Marcellino conte <span class="fnote">[Marcellin. Comes, in Chron.]</span> narra
sotto quest'anno, che <i>Marcellino patrizio
d'Oriente</i> (egli è lo stesso che il <i>Marcelliano</i>
di Procopio) uomo di professione
pagano, mentre era presso Cartagine in
soccorso de' Romani contra de' Vandali
fu dai Romani medesimi con frode ucciso.
Cassiodoro <span class="fnote">[Cassiodor., in Chronic.]</span> e il Cronografo del
<span class="pagenum"><a id="Page_631"></a>[631]</span>
Cuspiniano <span class="fnote">[Chronol. Cuspiniani.]</span> scrivono che tolta gli fu
la vita in Sicilia, e Idacio <span class="fnote">[Idacius, in Chron. et Fastis.]</span> racconta
ch'egli era stato inviato da Antemio Augusto
per generale d'una considerabile
armata contra de' Vandali. E tal fine ebbe
la grandiosa spedizione dei Romani
Augusti contro al tiranno dell'Africa. In
quest'anno, secondochè pretende il padre
Pagi <span class="fnote">[Pagius, Crit. Baron.]</span>, e non già nell'antecedente, come
vuole il cardinal Baronio <span class="fnote">[Baron., Annal. Eccl.]</span>, terminò
i suoi giorni <i>Ilario papa</i> nel dì 21 di febbraio.
Nella sua vita presso Anastasio <span class="fnote">[Anastas. Bibliotech. in Vita Hilarii.]</span>
si legge un lungo catalogo di fabbriche
da lui fatte, e di ornamenti e vasi d'oro
e d'argento di peso e prezzo tale, che
possono cagionar maraviglia ai nostri
tempi, come potesse un solo papa far
tanto, ancorchè allora la chiesa romana
non possedesse stati in sovranità come
oggidì. Ma è da dire che essa Chiesa godeva
allora di moltissimi stabili; e le oblazioni
de' fedeli si può credere che fossero
abbondantissime: laonde aveano i papi
che spendere in abbellire i sacri templi.
A questo pontefice da lì a quattro, oppure
a dieci dì, succedette <i>Simplicio</i>, nato
in Tivoli. Si riferiscono al presente anno
due leggi <span class="fnote">[Tom. 6 Cod. Theod., in Append.]</span> di Antemio Augusto, colla
prima delle quali restano approvati i matrimonii
delle donne nobili coi loro liberti;
colla seconda sono confermate tutte
le leggi di Leone imperador d'Oriente
chiamato <i>signore e padre mio</i> da Antemio.
All'incontro esso Leone, ad istanza
di Antemio, con una legge decide
che tutte le donazioni di beni fatte dai
predecessori Augusti sieno inviolabili, nè
si possa molestar chi li possiede, se
non per le vie ordinarie della giustizia.
Può forse appartenere anche a quest'anno
un'altra legge <span class="fnote">[L. 8, C. de Pagan.]</span> d'esso Leone Augusto
contro i pagani, la quale abbiamo
nel Codice di Giustiniano.
</p>
<hr />
</div>

<div class="chapter">
<p>
<span class="pagenum"><a id="Page_632"></a>[632]</span>
</p>

<h2 class="hidden"><a id="CDLXIX"></a>CDLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Simplicio</span> papa 2.</td>
  </tr>
  <tr>
    <td><span class="smcap">Leone</span> imperadore 13.</td>
  </tr>
  <tr>
    <td><span class="smcap">Antemio</span> imperadore 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Marciano</span> e <span class="smcap">Zenone</span>.
</p>

<p>
Il primo di questi consoli, cioè <i>Marciano</i>,
era figliuolo di Antemio Augusto.
Il secondo, cioè <i>Zenone</i>, era genero di
Leone imperadore, perchè marito di <i>Arianna</i>
figliuola d'esso Augusto, e godeva
la dignità di duca dell'Oriente. Nel
precedente anno, o pur nel presente, Leone
Augusto dichiarò <i>Cesare</i> uno de' figliuoli
d'<i>Aspare</i>, per nome <i>Patricio</i>, chiamato da
altri <i>Patriciolo</i>: titolo che istradava alla
succession dell'imperio e recava seco una
partecipazione dell'autorità e del comando;
perciocchè ancora i Cesari portavano
la porpora e l'altre insegne dell'imperio,
a riserva della corona d'oro, come
si ha da Metafraste <span class="fnote">[Metaphrastes, in Vita s. Marcelli Archimandritae.]</span>. Per quanto scrive
Teofane <span class="fnote">[Theoph., in Chronog.]</span>, ciò fu fatto da Leone, perchè
questa beneficenza servisse a ritirar
suo padre dall'eresia d'Ario, e a maggiormente
impegnarlo nel buon servigio
dell'imperio. Dopo di che esso Patricio
fu inviato con apparato di gran magnificenza
ad Alessandria. Gli fu anche promessa
in moglie <i>Leonzia</i> figliuola d'esso
imperador Leone. Il cardinal Baronio all'anno
precedente fa una querela contra
d'esso Augusto, perch'egli tenesse in corte
e tollerasse <i>Aspare</i>, uomo ariano e traditore:
dal che procedette l'infelice successo
della spedizione in Africa. Ma conviene
osservare meglio la positura di quei
tempi ed affari. Talmente era cresciuta e
salita in alto la potenza d'<i>Aspare</i> in Oriente
e quella di <i>Ricimere</i> in Occidente,
che faceva paura agli stessi imperadori,
perchè costoro aveano gran partito, e
specialmente alla lor divozione stavano gli
<span class="pagenum"><a id="Page_633"></a>[633]</span>
eserciti, composti in buona parte di Barbari,
cioè della nazione d'essi due Patrizii.
Però bisognava inghiottir molte cose
disgustose e camminar con destrezza,
perchè troppo pericoloso si scorgeva il
voler opprimere questi domestici serpenti.
Vedremo in breve quanto costasse ad
Antemio Augusto l'essersi dichiarato
mal soddisfatto di Ricimere, senza prender
meglio le sue misure. Perciò per politica
necessità s'indusse Leone Augusto
a promuovere alla dignità cesarea Patricio
figliuolo d'Aspare, a fine di guadagnarsi
la benevolenza di suo padre, come
scrive Evagrio <span class="fnote">[Evagr., lib. 2, cap. 16.]</span>, oppur di addormentarlo
con questo boccone, e di far poi
quello che diremo più sotto. Lo stesso
cardinal annalista, citando la vita di san
Marcello archimandrita, che espressamente
racconta la soverchia potenza di
<i>Aspare</i> e di <i>Ardaburio</i> suo figliuolo, e come
per necessità di Leone condiscese a
crear Cesare il fratello d'esso Ardaburio,
poteva ancora conoscere che Leone Augusto
non volontariamente sofferiva quegli
eretici, e che per forza si accomodava
ai tempi, con aspettar miglior congiuntura
di liberarsi da coloro. Aggiungasi
ciò che vien narrato da Cedreno <span class="fnote">[Cedrenus, in Hist.]</span>, cioè
che avendo Leone sui principii del suo
governo promesso ad Aspare di far prefetto
di Costantinopoli una persona da lui
raccomandata, ne fece poi un'altra. Non
andò molto che Aspare insolentemente
presa la veste dell'imperadore, gli disse:
<i>Non è conveniente che dica bugie chi va
ammantato di questa porpora</i>. Al che Leone
rispose: <i>Ma è anche conveniente che
un imperadore non ceda, nè sia suggetto
ad alcuno, massimamente con incomodo e
danno del pubblico</i>. Tuttavia per meglio
conoscere che non fu già un buon volere,
ma sì bene un tiro politico di Leone
l'innalzamento di questo giovane, s'ha
eziandio da ricordare ch'esso <i>Patricio</i>,
non men del padre e degli altri suoi fratelli,
era di setta ariano; e perciò uditosi
<span class="pagenum"><a id="Page_634"></a>[634]</span>
in Costantinopoli che Leone disegnava
di crearlo Cesare, si sollevò un tumulto,
e san Marcello archimandrita <span class="fnote">[Surius, in Vita s. Marcelli Archimandritae.
Zonar., in Histor.]</span>,
alla testa d'un corpo di buoni cattolici,
andò a fare istanza ad esso imperadore
che Patricio abbracciasse la vera religione,
o lasciasse la dignità cesarea. Lo
promise Leone, principe sommamente
cattolico; ma, siccome osserva l'autore
della vita di quel santo abbate, l'imperadore
<i>cedebat tempori Asparis et Ardaburii</i>,
e covava pensieri, che dipoi vennero alla
luce. Intanto i Barbari, cioè gli Unni, infestavano
la Tracia; e però contra d'essi
fu spedito da Leone con competente esercito
<i>Zenone</i> suo genero per metterli in
dovere. Ma non piacque una tale elezione
ad Aspare per gelosia, cioè per timore
che Zenone potesse contrastare a
suo figliuolo la succession dell'imperio
dopo la morte del suocero Augusto. Perciò
segretamente concertò coi soldati di
farlo uccidere; ma il colpo non venne
fatto. Zenone, accortosi della trama, se
ne fuggì a Serdica città della Dacia novella.
Questo affare fece maggiormente
crescere i sospetti dell'imperadore contra
di Aspare. Una bella legge <span class="fnote">[L. 31. C. de Episcop. et Cleric.]</span> fu pubblicata
in quest'anno dal medesimo Augusto
contra qualunque simoniacamente
salisse ad un vescovato, con prescrivere
la forma già stabilita nei canoni di eleggere
i vescovi e dichiarare privato di tale
onore, reo di lesa maestà, e perpetuamente
infame, chi con regali si procacciasse
una sedia episcopale, o eleggesse
o consacrasse per denari alcuno. In questi
giorni, o poco appresso, <i>Idacio</i> vescovo
di Lemica nella Gallicia diede fine alla
sua Cronica. All'anno precedente narra
l'autore della Cronica Alessandrina <span class="fnote">[Chron. Alexandr.]</span>,
che durante la guerra de' Romani con gli
Unni nella Tracia, riuscì ad <i>Anagasto</i>,
generale dell'imperadore, di uccidere
Dengisich, uno de' figliuoli d'Attila, il cui
<span class="pagenum"><a id="Page_635"></a>[635]</span>
capo fu inviato a Costantinopoli, mentre
si faceano i giuochi circensi, e portato per
mezzo alla piazza con gran plauso di tutto
il popolo. Marcellino conte <span class="fnote">[Marcellin. Comes, in Chron.]</span> riferisce
all'anno presente questo fatto, e con più
verisimiglianza, perchè pare che solamente
in esso anno si accendesse la guerra
con gli Unni.
</p>
<hr />
</div>

<div class="chapter">
<h2 class="hidden"><a id="CDLXX"></a>CDLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Simplicio</span> papa 3.</td>
  </tr>
  <tr>
    <td><span class="smcap">Leone</span> imperadore 14.</td>
  </tr>
  <tr>
    <td><span class="smcap">Antemio</span> imperadore 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Severo</span> e <span class="smcap">Giordano</span>.
</p>

<p>
Questo <i>Severo</i> console occidentale, se
vogliam credere a Damascio nella vita di
Isidoro filosofo <span class="fnote">[Photius, in Biblioth., Cod. 242.]</span>, era di professione
pagano, e perciò caro ad Antemio imperadore,
che ci vien rappresentato per adoratore
degl'idoli. Ma Fozio, che ci dà tali
notizie, osservò che almeno per conto di
Antemio non merita fede Damascio, filosofo
empio, nimico de' Cristiani, e che
racconta molte altre fole in quella vita.
Costui visse ai tempi di Giustiniano Augusto.
Abbiamo dalla Cronica Alessandrina
sotto quest'anno e sotto il seguente,
che l'imperador Leone mandò <i>Eraclio
Edesseno</i>, figliuolo di Floro, già stato console,
e <i>Marso Isauro</i>, personaggi di gran
valore, con due eserciti raccolti dall'Egitto
e dalla Tebaide, contra di Genserico
re de' Vandali. Questi all'improvviso avendo
assaliti i Vandali, ricuperarono
Tripoli ed altre città dell'Africa, e diedero
sì buona lezione a quel tiranno, che
fu astretto a chiedere la pace; ed in fatti
l'ottenne, perchè Leone Augusto avea
bisogno di questi due generali, e di Basilisco
suo genero, per effettuare i disegni
conceputi contra di Aspare e de' suoi
figliuoli. E perciocchè la caduta di costoro
succedette nell'anno susseguente, è
perciò più verisimile che nel presente essi
facessero la guerra suddetta nell'Africa,
<span class="pagenum"><a id="Page_636"></a>[636]</span>
e ne fossero poi richiamati nell'anno appresso.
Procopio riferisce <span class="fnote">[Procop., de Bell. Vandal., lib. 1, cap. 6.]</span> queste imprese
di Eraclio all'anno 468, cioè a
quello stesso, in cui Basilisco colla formidabile
armata d'Oriente assalì l'Africa
con fine poi tanto infelice. Ma è facile
che si sia ingannato. Anche Cedreno <span class="fnote">[Cedren., in Histor.]</span>
racconta che per due anni dopo la spedizione
di Basilisco fu guerreggiato in Africa
con varia fortuna. Narra sotto questi
consoli Cassiodoro <span class="fnote">[Cassiodorus, in Chron.]</span> che a <i>Romano</i>
patrizio, scoperto che macchinasse d'usurpare
l'imperio d'Occidente, fu per
ordine di Antemio Augusto tagliato il capo.
Anche l'autore della Miscella, secondo
la mia edizione <span class="fnote">[Rerum Italicar. Script. Tom. 1.]</span>, fa testimonianza
di questo fatto, ma senza che ne traspiri
alcuna particolarità dagli altri autori. Aggiunge
l'autore d'essa Miscella, che in
questi giorni, avendo voluto Genserico
tornar di nuovo ad infestar l'Italia, superato
da Basilisco in una battaglia navale,
fu costretto a tornarsene svergognato
a Cartagine. Non parlando alcun
altro scrittore di questo combattimento,
io non so che mai crederne. Per altro
poco fa abbiam veduto che Basilisco doveva
essere stato rimesso in grazia di
Leone Augusto, il quale faceva capitale
di lui per atterrare la potenza d'Aspare
e de' suoi figliuoli.
</p>
<hr />
</div>

<div class="chapter">
<h2 class="hidden"><a id="CDLXXI"></a>CDLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Simplicio</span> papa 4.</td>
  </tr>
  <tr>
    <td><span class="smcap">Leone</span> imperadore 15.</td>
  </tr>
  <tr>
    <td><span class="smcap">Antemio</span> imperadore 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Leone Augusto</span> per la quarta volta e <span class="smcap">Probiano</span>.
</p>

<p>
<i>Probiano</i> console occidentale vien
creduto della casa Anicia dal Reinesio <span class="fnote">[Reinesius, Inscription., pag. 67.]</span>.
Questo fu l'anno, in cui Leone Augusto
<span class="pagenum"><a id="Page_637"></a>[637]</span>
arrivò a liberarsi dalla prepotenza d'<i>Aspare</i>
patrizio, che nol lasciava sicuro sul
trono. Era Aspare <i>il primo de' patrizii</i>,
come scrive Marcellino conte <span class="fnote">[Marcell., in Chron.]</span>, era
<i>principe del senato</i>, come ha l'autore
della Cronica Alessandrina <span class="fnote">[Chron. Alex.]</span>, la cui cronologia
è molto confusa in questi tempi.
Di nazione barbarica fu suo padre <i>Ardaburio</i>
cioè Alano; ed essendo arrolati
assaissimi di que' Barbari nelle guardie
dell'imperadore e nell'armata cesarea,
perciò un gran partito aveva egli in Costantinopoli,
anzi una tal possanza, che
ispirava timore ai medesimi Augusti;
maggiormente ancora era cresciuta la di
lui petulanza e l'insolenza de' suoi figliuoli,
per aver egli col suo potente appoggio
portato al trono l'imperador Leone. Si
aspettava costui un gran premio per questo,
e, non veggendolo comparire, cominciò
ad inquietarsi e ad inquietare Leone
stesso, in guisa che insorsero sospetti che
meditasse di farsi proclamar imperadore
colla rovina d'esso Leone Augusto; il
quale per addolcirlo, o per ingannarlo,
s'indusse a dichiarare Cesare il di lui figliuolo
<i>Patricio</i>, siccome s'è detto di sopra,
ma con disapprovazione e mormorazione
di tutti i Cattolici, che non poteano
sofferire l'incamminamento di questa
famiglia ariana al trono imperiale.
Andarono tanto innanzi i sospetti e le
diffidenze, che finalmente Leone Augusto,
non potendo più reggere a questo peso,
determinò ed eseguì la loro rovina. Marcellino
conte <span class="fnote">[Marcell. Comes, in Chron.]</span> altro non dice, se non
che esso Aspare patrizio, ed Ardaburio e
Patriciolo Cesare suoi figliuoli, mentre
erano in corte, furono tagliati a pezzi
dalle spade degli eunuchi palatini. Ma
Niceforo <span class="fnote">[Niceph., lib. 15, cap. 27.]</span> racconta il fatto in una
altra maniera, che non so se sia affatto
credibile. Cioè che ne' giuochi circensi,
allorchè tutto il popolo era unito, si
sollevò un tale schiamazzo contra di
<span class="pagenum"><a id="Page_638"></a>[638]</span>
Aspare e de' suoi figliuoli, anzi una tal
disposizione a scagliarsi contra di loro,
ch'essi per paura scapparono a Calcedone,
e si ritirarono nella chiesa di santa
Eufemia. L'imperadore inviò loro il
patriarca, esortandogli a tornare, con
impegnar la sua parola per loro sicurezza.
Risposero di non volersi muovere,
se l'imperadore non andava colà
in persona. Egli vi andò, li ricondusse,
li tenne alla sua tavola, con prometter
loro di obbliar tutte le ingiurie passate.
Dall'altro canto diede ordine a Zenone
Isauro suo genero, di cui più che di
altri si fidava, che tornando costoro a
palazzo, improvvisamente assalendoli, togliesse
loro la vita. Fu data esecuzione
al comandamento; e il primo a provare
il taglio delle spade fu Ardaburio.
Il che veduto da Aspare, esclamò (se
pure è probabile che gli fosse lasciato
tempo di così favellare): <i>Se l'è meritata,
per non aver mai badato a' miei
consigli; perchè più volte gli dissi: Divoriamo
noi questo lione, prima che egli
faccia un buon pranzo di noi</i>. Dopo
di che anch'egli fu levato dal mondo.
Così Niceforo, il quale certamente fallò
in credere che quell'<i>Ardaburio</i> fosse
padre di Aspare, quando era figliuolo;
e in dire che Leone Augusto in ricompensa
di questo fatto diede <i>Arianna</i>
sua figliuola per moglie a Zenone, quando
si sa che alcuni anni prima era seguito
quel matrimonio. Pretende ancora
Niceforo che <i>Patricio</i>, altro figliuolo
d'Aspare già dichiarato Cesare, fosse
mandato in esilio. Altri scrittori, cioè
Marcellino conte, Vittor Tunonense e
l'autor della Miscella scrivono ucciso
ancor lui in quella congiuntura. Procopio
dice solamente trucidati Aspare e Ardaburio;
e Candido, storico antico citato
da Fozio <span class="fnote">[Photius, in Bibliotheca, Cod. 79.]</span>, asserisce che questo giovane
riportò bensì una ferita, ma potè salvarsi
colla fuga. Egli è fuor di dubbio
che <i>Ermenerico</i>, figliuolo anch'esso di
Aspare, e stato console nell'anno 465,
<span class="pagenum"><a id="Page_639"></a>[639]</span>
perchè era lontano, scappò questa burrasca.
Non sussiste poi che <i>Arianna</i>, come
scrive Niceforo, fosse quella che fu promessa
in moglie ad esso Patricio, ma sì
bene <i>Leonzia</i>, la qual poscia, o nel presente
o nel seguente anno, fu destinata
per moglie a <i>Marciano</i> figliuolo di Antemio
imperador d'Occidente.
</p>

<p>
E tal fu il fine di quella tragedia, non
essendo però mancate persone che disapprovarono
il fatto, siccome per relazione
d'Evagrio <span class="fnote">[Evagr., lib. 2, cap. 15.]</span> sappiamo che fece Prisco
istorico di questi tempi, mentre taccia di
ingratitudine Leone, per aver sì malamente
rimeritato chi aveva alzato lui al
trono. Per la morte di costoro dicono
che fu posto a Leone il soprannome di
<i>macello</i>, ossia di <i>macellajo</i>. Racconta eziandio
lo scrittore della Cronica Alessandrina <span class="fnote">[Chron. Alexandr.]</span>
che si svegliò in Costantinopoli
una sedizione dei soldati goti e di
altri aderenti al partito di quegli ariani.
Alla testa d'essi era <i>Ostro</i> conte, di nazione
goto, che assalì il palazzo imperiale;
ma ritrovata gran resistenza nelle
guardie, dopo la morte di molti, egli fu
obbligato a ritirarsi; e conoscendosi inferiore
di forze, presa seco una concubina
d'Aspare, assai ricca e di rare bellezze,
passò nella Tracia, dove diede un
gran guasto e fece altri mali. Però il popolo
di Costantinopoli in una canzone
andava ripetendo: <i>Fuorchè il solo Ostro,
niuno è amico del morto</i>. Teofane <span class="fnote">[Theoph., in Chronogr.]</span> aggiugne
che <i>Teoderico</i> goto, figliuolo di
Triario, che fu poi re de' Goti, accorse
in aiuto del suddetto Ostro; e che se non
giugnevano a tempo Basilisco tornato
dalla Sicilia, e Zenone venuto da Calcedone,
con rinforzar le guardie imperiali,
succedeva maggior disordine in quella
città. Esito ben diverso ebbero in Occidente
le discordie insorte fra l'imperadore
Antemio e <i>Ricimere</i> patrizio. Era similmente
esorbitante la potenza di costui
nell'imperio occidentale, barbaro anche
<span class="pagenum"><a id="Page_640"></a>[640]</span>
esso di nazione, ed eretico ariano di credenza.
Tuttochè Antemio, con dargli in
moglie una sua figliuola, si fosse studiato
di attaccarlo mercè di questo modo ai
proprii interessi, pure si trovò deluso.
Ricimere volea farla da imperadore; corsero
anche sospetti di peggio, cioè ch'egli
meditasse dei neri disegni sulla persona
dello stesso Antemio; perchè teneva
corrispondenza coi Barbari nimici dell'imperio;
e quanto più Antemio s'ingegnava
d'obbligarlo coi doni, tanto
più egli diveniva orgoglioso. Si venne
perciò a rottura, e Ricimere si ritirò
a Milano, dove cominciò a far preparamenti
di guerra contra del suocero
Augusto. Ennodio <span class="fnote">[Ennod. in Vita S. Epiphanii Ticinens. Episcopi.]</span>, scrittore di questi
tempi, quegli è che fa questo racconto,
ed aggiugne che la nobiltà milanese
colle lagrime agli occhi cotanto lo
scongiurò, che s'indusse a spedire una
ambasceria ad Antemio per trattar di
pace. Fu scelto per tale impresa <i>santo
Epifanio</i> vescovo di Ticino, cioè di Pavia,
che, ito a Roma, pacificò l'imperadore,
e riportò sì lieta nuova a Milano.
Quest'ambasciata di sant'Epifanio vien
riportata dal Sigonio all'anno 472, e
dal cardinal Baronio al presente 471.
Ma il padre Sirmondo <span class="fnote">[Sirmondus, in Notis ad Ennod.]</span>, seguitato
poi dal padre Pagi <span class="fnote">[Pagius, Crit. Baron.]</span>, pretende che
essa seguisse nel 468, perchè di quel
santo prelato, proposto per ambasciatore,
fu detto: <i>Est nobis persona nuper
ad sacerdotium ticinensis urbis adscita</i>;
ed Ennodio scrive di sotto, che regnando
<i>Nipote</i> imperadore, cioè nell'anno
474, sant'Epifanio toccava già l'anno
ottavo del suo vescovato. Ma noi ricaviamo
da Sidonio <span class="fnote">[Sidon., lib. 4, ep. 5.]</span> che negli ultimi
mesi dell'anno 467 seguirono in
Roma le solennissime nozze di Ricimere
colla figliuola di Antemio Augusto, e che
nel dì primo dell'anno 468, in cui esso
<span class="pagenum"><a id="Page_641"></a>[641]</span>
Sidonio recitò il suo panegirico in onore
di Antemio, Ricimere era in Roma, e
passava egregia concordia col suocero.
Dall'altro canto impariamo da Ennodio
nella vita suddetta, che, dopo essere nata
la discordia fra l'imperadore e Ricimere,
questi si ritirò a Milano, e che amendue
facevano preparamenti di guerra: dopo
di che fu spedito sant'Epifanio, il quale
prima della Pasqua se ne ritornò a Pavia.
Adunque non è verisimile che sì presto
si rompesse l'amicizia tra Antemio e
Ricimere, e che in sì breve tempo, come
è dal primo di gennaio dell'anno 468 al
dì 31 di marzo d'esso anno, succedesse
quanto ho narrato fin qui. Però quel
<i>nuper</i> di Ennodio dovrebbe prender più
tempo di quel che sembra; e riesce credibile
che più tardi di quel che si figura
il Sirmondo, accadde la dissensione suddetta
e l'ambasciata di sant'Epifanio. Certamente
quand'anche si accordasse una
dissensione e tregua precedente, almeno
in quest'anno dovette ribollire fra l'imperadore
e Ricimere l'odio e la discordia,
di cui vedremo gli effetti funesti nell'anno
che seguita.
</p>
<hr />
</div>

<div class="chapter">
<h2 class="hidden"><a id="CDLXXII"></a>CDLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Simplicio</span> papa 5.</td>
  </tr>
  <tr>
    <td><span class="smcap">Leone</span> imperadore 16.</td>
  </tr>
  <tr>
    <td><span class="smcap">Olibrio</span> imperadore 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Festo</span> e <span class="smcap">Marciano</span>.
</p>

<p>
Da Anastasio Bibliotecario, nella vita
di papa Simmaco <span class="fnote">[Anastas. Bibl. in Vit. Symmachi.]</span>, intendiamo che il
primo di questi consoli, cioè <i>Festo</i>, ebbe
questa dignità per l'Occidente. L'altro,
cioè <i>Marciano</i>, fu console per l'Oriente.
Pretende il padre Pagi <span class="fnote">[Pagius, Crit. Baron.]</span> che questi sia
figliuolo di Antemio Augusto, a cui fu
data per moglie <i>Leonzia</i> figliuola di Leone
imperadore d'Oriente. Ma s'è veduto
anche all'anno 469 console Marciano,
ch'esso Pagi parimente crede lo stesso
che procedette console nel presente anno.
<span class="pagenum"><a id="Page_642"></a>[642]</span>
Chieggo io, se ciò è, perchè mai Marciano
non viene in alcuno de' Fasti, nè presso
alcuno degli storici, appellato <i>consul II</i>?
Ciò a me fa dubitare di due personaggi
diversi. Finalmente in quest'anno divampò
il mal animo dell'iniquo <i>Ricimere</i> patrizio
contra dell'imperadore <i>Antemio</i>.
Dal solo autore della Miscella <span class="fnote">[Tom. 1 Rer. Italic. Scriptor.]</span>, secondo
la mia edizione, abbiam qualche lume
di questo successo. Non ostante la pace
fatta, il perfido ariano venne da Milano
alla volta di Roma con un gagliardo esercito,
e si mise ad assediar la città, con
accamparsi presso il ponte del Teverone.
Poche forze aveva Antemio, che verisimilmente
non si aspettava questa visita.
Il peggio fu, ch'egli teneva ben dalla sua
una parte del popolo romano, ma anche
un'altra seguitava il partito di Ricimere,
tra perchè egli s'era fatto di molti aderenti,
e perchè molti de' Latini miravano
di mal occhio un greco imperadore che
comandasse all'Occidente. Fors'anche in
lui non si trovava quella religione e pietà
che i Greci decantano. Sostenne Antemio
per lungo tempo l'assedio; e Teofane <span class="fnote">[Theoph., in Chronogr.]</span>
scrive che giunsero i suoi soldati
per mancanza de' viveri fino a
mangiar del cuoio ed altri insoliti o
schifosi cibi. Tanta costanza ed ostinazione
procedeva dalla speranza che avessero
da venir soccorsi. Ed in fatti
<i>Bilimere</i>, governator delle Gallie, udita
che ebbe la congiura scoppiata contro
Antemio, desideroso d'aiutarlo, venne
speditamente in Italia, menando seco
un buon esercito; e giunto che fu a
Roma, presso il ponte d'Adriano, attaccò
battaglia; ma male per lui, perchè
vi restò sconfitto ed ucciso. Il Sigonio
lasciò scritto che questo Bilimere
era di nazione Goto, e l'esercito suo
composto di Goti; ma io non truovo
onde ciò apparisca. Dopo questa vittoria,
Ricimere, o per forza, o per amore,
entrò a dì undici di luglio nell'afflitta
città di Roma; e quivi una delle
<span class="pagenum"><a id="Page_643"></a>[643]</span>
prime cose fu di far tagliar a pezzi il
misero Antemio suocero suo. Trovavasi
Roma allora in estreme miserie, parte
per l'orrida fame patita, e parte
per una epidemia che infieriva nel popolo.
Vi si aggiunse il terzo flagello,
cioè il terribil sacco che l'ariano Ricimere
quivi permise ai vittoriosi suoi
soldati, non essendo restati esenti da
tanta barbarie se non due rioni, dove
era alloggiata la gente d'esso Ricimere.
Ed ecco l'amaro frutto dell'aver gl'imperadori
voluto per lor guardie, o per
ausiliarii, gente barbara, ariana e di niuna
fede. Ma questo iniquo uomo, che
avea tenuti finora per ischiavi gl'imperadori,
e poi gli aveva, secondo il suo arbitrio,
mandati all'altro mondo, non
godè lungamente il frutto delle sue malvagità,
perciocchè da lì a tre mesi, come
ha l'autore della Miscella, o pure, come
attesta il Cronologo del Cuspiniano <span class="fnote">[Chronolog. Cuspiniani apud Panv.]</span>,
scrittore più accurato, nel dì 18 d'agosto,
fra gli spasimi d'una dolorosa malattia
finì anch'egli di vivere e di assassinare
gl'imperadori. Il cardinal Baronio <span class="fnote">[Baron., Annal. Eccl. ad ann. 473.]</span> ha
osservato che Ricimere avea fatto fabbricare
in Roma una chiesa col titolo di
sant'Agata, oggidì sotto monte Magnanapoli,
acciocchè servisse di sepolcro a lui
e ai suoi soldati goti, che seguitavano al
pari di lui l'arianismo. In un musaico si
leggeva questa iscrizione:
</p>

<p class="center">
FL. RICIMER. V. I. MAGISTER VTRIVSQ. MILITIAE<br />
PATRICIVS ET EXCONSVL ORD. PRO VOTO SVO<br />
ADORNAVIT.
</p>

<p>
E in una lamina di rame con lettere
di argento, rapportata dal Doni e da me
altrove <span class="fnote">[Thesaur. novus Inscript., pag. 266.]</span>, si leggeva quest'altra:
</p>

<p class="center">
SALVIS DD. NN.<br />
ET PATRICIO<br />
RICIMERE<br />
EVSTATIVS <span class="o">VC</span><br />
VRB. P. FECIT.
</p>

<p>
<span class="pagenum"><a id="Page_644"></a>[644]</span>
Al suono degli sconcerti suddetti, e
durante l'assedio testè riferito, era corso
dall'Oriente in Italia <i>Olibrio</i>, nobilissimo
senatore della casa Anicia, già stato
console nell'anno 464. Era un pezzo
ch'egli pretendeva all'imperio, perchè
marito di <i>Placidia</i> figliuola dell'imperadore
Valentiniano III, ma non gli era
venuto fatto finora di ottenere il suo intento.
In questi torbidi si dovette egli
appoggiare a Ricimere, non peranche
morto, dalla cui forza bisognava riconoscere
la corona dell'Occidente; e però
fu proclamato Augusto. Nelle medaglie
presso il Mezzabarba <span class="fnote">[Mediob., Numism. Imp.]</span> si vede intitolato
D. N. ANICIVS OLIBRIVS AVG. Chiaramente
scrive l'autore della Miscella <span class="fnote">[Hist. Miscell. tom. 1 Rer. Italic.]</span>
che Olibrio fu mandato in Italia da Leone
imperadore d'Oriente, e che essendo tuttavia
vivo Antemio Augusto, egli conseguì
la porpora imperatoria: il che se è
vero, o egli burlò Leone, che probabilmente
non l'avea inviato per danneggiar
Antemio sua creatura, oppure Antemio
dovea essere decaduto dalla grazia di
Leone Augusto. Anche il Cronologo del
Cuspiniano <span class="fnote">[Chronologus Cuspiniani.]</span>, con cui va d'accordo
Cassiodoro <span class="fnote">[Cassiod., in Chron.]</span>, sembra assai manifestamente
insinuare che Olibrio prima che
fosse tolta la vita ad Antemio, fu dichiarato
imperadore. Scrive di più Teofane <span class="fnote">[Theoph., in Chronogr.]</span>,
che lo stesso Leone Augusto dichiarò imperadore
<i>Olibrio</i>, e mandollo in Italia. Però
si può dubitare dell'opinion del Pagi <span class="fnote">[Pagius, Critic. Baron.]</span>,
che il suppone innalzato al trono solamente
dappoichè Roma fu presa ed Antemio
restò vittima della crudeltà di Ricimere.
Ma io non so se per malizia degli
uomini, o pel corso naturale delle
cose caduche del mondo, <i>Olibrio</i> poco
tempo godè la dignità imperatoria. Aveva
egli dopo la morte di Ricimere, per quanto
abbiamo dall'autore della Miscella e
<span class="pagenum"><a id="Page_645"></a>[645]</span>
dal Cronologo del Cuspiniano, creato patricio
<i>Gundibalo</i>, ossia <i>Gundibaro</i>, o <i>Gundibaldo</i>,
nipote di Ricimere e generale
dell'armata cesarea in quei tempi. Eruditamente
osservò il suddetto Pagi che
questo Gundibaldo era figliuolo di Gundeuco
re dei Borgognoni; e Gregorio
Turonense <span class="fnote">[Gregor. Turonensis, lib. 2. cap. 28.]</span> scrive aver egli ucciso
<i>Chilperico</i> e <i>Gundomaro</i> suoi fratelli, ed
essere in fine stato punito da Dio con una
simil morte. Per attestato di Ennodio <span class="fnote">[Ennod., in vita s. Epiphanii Ticin. Episc.]</span>,
costui regnò in Lione; ma in questi tempi
militando al servigio dell'imperio romano,
e stando in Roma, ottenne le dignità
vacanti per la morte di Ricimere.
Altra azione fatta da Olibrio Augusto non
è pervenuta a nostra notizia, se non che
egli terminò il suo comando e i suoi giorni
nel dì 23 d'ottobre, siccome attesta il
Cronologo del Cuspiniano, e di morte
naturale, per quanto s'ha dall'autore
della Storia Miscella; il quale, non men che
Cassiodoro, Giordano e Marcellino conte,
gli dà sette mesi d'imperio, e non
già tre mesi e dodici giorni, come immaginò
il padre Pagi; riconoscendosi
da questo ch'egli qualche mese prima
della morte di Antemio Augusto avea
dato principio all'imperio suo. Non lasciò
Olibrio figliuoli maschi, per quanto
si sappia, dopo di sè, dal matrimonio già
contratto con <i>Placidia</i> figliuola di Valentiniano
III Augusto, ma bensì una figliuola,
appellata <i>Giuliana</i>, che fu maritata ad <i>Ariobindo</i>
illustre personaggio, non quello
che fu console nell'anno 434, ma sì ben
ad un nipote d'esso, perciocchè, per attestato
della Cronica Alessandrina <span class="fnote">[Chron. Alexandr.]</span>, trovandosi
nell'anno 512 essa <i>Giuliana</i> nobilissima
patricia presente ai giuochi circensi
in Costantinopoli, le fazioni gridarono:
<i>Vogliamo Ariobindo per re della Romania.</i>
Questo accidente fu cagione che
Ariobindo per paura di Anastasio, allora
imperadore, se ne fuggì di là dal mare.
Trovavasi tuttavia in Africa <i>Eudocia</i>, sorella
<span class="pagenum"><a id="Page_646"></a>[646]</span>
della suddetta Placidia, maritata
con Unnerico, primogenito di Genserico
re dei Vandali, e gli aveva partorito un
figliuolo per nome <i>Ilderico</i>, il quale col
tempo divenne re di quella perfida nazione.
Racconta Teofane <span class="fnote">[Theoph., in Chronogr.]</span> ch'ella nel presente
anno non potendo più sofferire,
siccome buona cattolica, d'aver per marito
un ariano, dopo esser vivuta con lui
sedici anni, trovò felicemente la maniera
di fuggirsene, e se n'andò dirittamente a
Gerusalemme, dove, dopo aver visitati i
santi luoghi, e il sepolcro di <i>Eudocia</i> Augusta
sua avola, stabilì la sua residenza,
ma per poco tempo, perchè Dio la chiamò
a sè. Lasciò ella tutti i suoi beni alla
chiesa della santa Risurrezione, con raccomandare
al vescovo un suo fedel servitore
che l'avea aiutata alla fuga. In
quest'anno medesimamente, per attestato
di Marcellino conte <span class="fnote">[Marcell. Comes, in Chron.]</span>, il monte Vesuvio
vomitò tanta cenere, che coprì tutta la
superficie dell'Europa, e in Costantinopoli,
per memoria di questa terribil cenere,
fu istituita una festa a dì 6 di novembre.
Procopio <span class="fnote">[Procop., de Bell. Goth., lib. 2, cap. 4.]</span> anch'egli scrive essere
stata tradizione che a Costantinopoli giugnesse
quella cenere, e perciò avesse
principio la festa suddetta. Contra del
Bodino, che deride come una semplicità
la narrazione di questi due autori, il cardinal
Baronio <span class="fnote">[Baron., Annal. Eccl.]</span> reca un passo di Cassiodoro <span class="fnote">[Cassiodorus, Variar., lib. 4, ep. 50.]</span>,
il quale asserisce che la polve
vomitata dal Vesuvio giugneva fino
alle provincie di oltremare. Certo è intanto
doversi chiamare un grande iperbole
quella di Marcellino conte. Che poi
quelle ceneri giugnessero di là dall'Adriatico,
si può credere, avendone noi veduto
un esempio anche ai dì nostri; ma il
farle anche volare sino a Costantinopoli
in forma sensibile, sembra notizia non sì
facile da digerire.
</p>
<hr />
</div>

<div class="chapter">
<p>
<span class="pagenum"><a id="Page_647"></a>[647]</span>
</p>

<h2 class="hidden"><a id="CDLXXIII"></a>CDLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Simplicio</span> papa 6.</td>
  </tr>
  <tr>
    <td><span class="smcap">Leone</span> imperadore 17.</td>
  </tr>
  <tr>
    <td><span class="smcap">Glicerio</span> imperadore 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Leone Augusto</span> per la quinta volta,
senza collega.
</p>

<p>
Erano talmente imbrogliati gli affari
in Occidente, che non fu creato console
in Italia; e però il solo <i>Leone Augusto</i>
comparisce <i>per la quinta volta</i> nei Fasti di
quest'anno. Dopo la morte di <i>Olibrio</i>, mi
si fa credibile che o l'emulazione di molti
impedisse per qualche tempo la elezione
di un nuovo imperadore d'Occidente,
oppur che il senato romano trattasse
con Leone imperadore d'Oriente
per camminar seco di buona armonia in
cosa di tanto rilievo. Ma in questo mentre
<i>Glicerio</i>, il quale non sappiamo chi
fosse, nè qual dignità godesse, così persuaso
da <i>Gundibalo</i> patrizio, come abbiam
da Cassiodoro <span class="fnote">[Cassiod., in Chron.]</span>, si fece proclamare imperadore
d'Occidente dall'esercito di Ravenna
nel dì 5 di marzo. Marcellino conte <span class="fnote">[Marcell. Comes, in Chron.]</span>
lasciò scritto che Glicerio più per
sua prosunzione, che per elezione, fu fatto
imperadore, volendo, a mio credere, significare
che non vi concorse l'assenso del
senato; e certamente ciò succedette senza
saputa e volontà di Leone Augusto.
Dall'autore della Miscella <span class="fnote">[Histor. Miscell., tom. 1 Rer. Italic.]</span> questo Glicerio
è appellato <i>domesticus</i>, cioè guardia
del corpo, non so se dell'imperadore o
di Gundibalo patrizio. Teofane <span class="fnote">[Theoph., in Chronogr., pag. 90.]</span> scrive
che Marciano, da noi veduto di sopra
imperadore, era stato <i>domestico di Aspare
patrizio</i>. Ed allorchè Gioviano fu fatto imperadore,
per attestato di Ammiano Marcellino <span class="fnote">[Ammianus Marcell., lib. 25.]</span>,
era <i>il primo nell'ordine dei
domestici</i>. Trovasi inoltre che l'essere
<span class="pagenum"><a id="Page_648"></a>[648]</span>
<i>domestico</i> portava talora il comando in qualche
uffizio, o nella milizia: sopra che è
da vedere il Codice Teodosiano e il Du-Cange <span class="fnote">[Du-Cange, in Glossar. Latino.]</span>.
Le azioni di questo novello imperadore,
che nondimeno regnò poco
tempo, restano seppellite nell'obblio. Solamente
sappiamo da Teofane che esso fu
<i>uomo non cattivo</i>, e da Ennodio <span class="fnote">[Ennod., in Vita s. Epiphan.]</span>, che
essendo stata ingiuriata la madre (per
quanto apparisce) dello stesso Glicerio
dagli uomini suoi sudditi (forse dai Pavesi),
s'interpose sant'<i>Epifanio</i> vescovo
di Pavia, ed impetrò loro il perdono. Racconta
inoltre Giordano istorico <span class="fnote">[Jordan., de Reb. Get., cap. 56.]</span>, che
venuto in Italia <i>Videmire</i>, fratello di <i>Teoderico</i>
re o duca degli Ostrogoti, con un
corpo d'armata, terminò qui i suoi giorni;
ed essendogli succeduto Videmire suo figliuolo,
Glicerio fece tanto con dei regali,
che lo indusse a passar nelle Gallie, dove
si unì coi Visigoti, anch'essi della nazion
medesima. Sentiva intanto Leone imperador
d'Oriente che declinava forte la sua
sanità, e però non avendo figliuoli maschi
che gli potessero succedere nell'imperio,
rivolse tutto il suo studio per far cadere la
corona in capo a <i>Zenone</i> suo genero, perchè
marito di <i>Arianna</i> sua figliuola. Candido,
antichissimo storico, di cui Fozio <span class="fnote">[Photius, in Biblioth. Cod. 79.]</span>
ci ha conservato un estratto, racconta,
che per quanto egli s'adoperasse, non
potè ottenere che i sudditi acconsentissero
alla elezion di Zenone: segno che si esigeva
in quei tempi il consenso del senato e del
popolo per creare gl'imperadori. Perciò
Leone si appigliò al partito di dichiarare
Cesare, e per conseguenza suo successore,
o, come altri vogliono, <i>Augusto</i> e collega
nell'imperio, con approvazion del pubblico,
Leone suo nipote, nato dai suddetti
Zenone ed Arianna. Giovanni Zonara <span class="fnote">[Zonar., in Annal.]</span>
pretende che Leone stesso abborrisse il
far imperadore Zenone, perchè uomo di
aspetto odiosissimo e di animo anche più
<span class="pagenum"><a id="Page_649"></a>[649]</span>
brutto. Vuole il padre Pagi <span class="fnote">[Pagius, Crit. Baron.]</span> che si stia
alla fede di Candido, come scrittore più
antico; ma essendo poi stato dopo la
morte di Leone, col consenso del senato,
eletto imperadore lo stesso Zenone, non
par credibile il preteso abborrimento del
senato e popolo, nè che Leone avesse voluto
daddovero promuoverlo dianzi. Oltre
di che più a lui dovea premere l'innalzamento
di un discendente suo, cioè del
nipote, che del genero. Sotto quest'anno
ho io posta la elezione di <i>Leone juniore</i>,
seguendo Cassiodoro, Teofane, Marcellino
conte, ed anche Cedreno. Ma Candido
storico scrive presa questa risoluzione da
Leone Augusto poco prima della sua
morte. Tuttavia essendo mancato di vita
esso Leone nel gennaio dell'anno seguente,
non apparisce in ciò discordia fra gli
storici. Nell'anno presente ancora merita
<i>Apollinare Sidonio</i>, riguardevole scrittore
di questi tempi, che si faccia memoria
come egli fu creato vescovo della città di
Auvergne nella Gallia. Dissi di sopra che
<i>Teoderico</i> figliuolo di Triario, duca dei
Goti orientali, con Ostro conte, tentò di
far vendetta della morte di Aspare patrizio.
Furono questi Barbari astretti a ritirarsi,
e fecero dipoi molti danni nella
Tracia, dove piantarono allora la loro
sede. Malco rettorico <span class="fnote">[Malchus Rhetor, tom. 1 Hist. Byz. pag. 92.]</span>, di cui restano
alcuni estratti nel libro delle Ambascerie,
racconta che quei Goti, i quali comincieremo
a chiamare Ostrogoti, fecero in questo
anno istanza a Leone Augusto che
fosse data ad esso Teoderico l'eredità
lasciatagli dall'ucciso Aspare patrizio;
che potessero abitar nella Tracia, e che
a Teoderico si desse il comando sopra le
milizie straniere, come aveva il suddetto
Aspare. Perchè tutto non fu loro accordato,
Teoderico spedì parte delle sue genti
a devastar la campagne di Filippi: assediò
ancora e prese Arcadiopoli. Seguì
appresso la pace, con obbligarsi l'imperadore
a pagar ogni anno duemila libbre
di oro ad essi Ostrogoti, e con dichiarare
<span class="pagenum"><a id="Page_650"></a>[650]</span>
il suddetto Teoderico generale dei due
corpi d'armata che servivano alla guardia
dell'imperadore. Questo <i>Teoderico</i>
è diverso dall'altro, figliuolo di Teodomiro,
che fu poi re d'Italia, ed era anch'egli
in Oriente allora in gran reputazione.
</p>
<hr />
</div>

<div class="chapter">
<h2 class="hidden"><a id="CDLXXIV"></a>CDLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Simplicio</span> papa 7.</td>
  </tr>
  <tr>
    <td><span class="smcap">Zenone</span> imperadore 1.</td>
  </tr>
  <tr>
    <td><span class="smcap">Nipote</span> imperadore 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Leone</span> juniore <span class="smcap">Augusto</span>, senza
collega.
</p>

<p>
Nel gennaio del presente anno, secondo
la testimonianza di Teofane <span class="fnote">[Theoph., in Chronog.]</span>,
<i>Leone</i> Augusto per una ostinata dissenteria
pose fine ai suoi giorni. Fu principe
zelante della religione cattolica, ed inclinato
alla clemenza. Vedesi appellato <i>Magno</i>
dai Greci, ma senza che si contino
di lui imprese tali che il mostrino degno
di sì onorifico titolo. Restò dopo di lui
imperadore d'Oriente <i>Leone juniore</i>, figliuolo
di <i>Arianna</i> sua figliuola e di <i>Zenone
Isauro</i>; e a questo novello Augusto
fu conferito in Oriente il consolato, perchè
gl'imbrogli dell'imperio in Occidente
non dovettero permettere il creare un
console in queste parti. Zonara <span class="fnote">[Zonar., in Annal.]</span>, Cedreno <span class="fnote">[Cedren., in Histor.]</span>
e Cirillo monaco <span class="fnote">[Cyrillus apud Cotelerium, tom. 4 Monum.
Graec.]</span> attestano
che Leone juniore era <i>molto fanciullo</i>,
ossia nell'infanzia; e Giovanni Malala <span class="fnote">[Malala, in Chron.]</span>
scrisse ch'egli aveva allora <i>sette anni</i>.
Contuttociò il padre Pagi <span class="fnote">[Pagius, Crit. Baron.]</span> sostiene che
egli fosse nato nell'anno 458, fondato
sull'autorità della Cronica Alessandrina <span class="fnote">[Chron. Alexandr.]</span>,
che gli dà <i>diciassette anni</i> di età,
con citare in testimonio di ciò anche Nestoriano
istorico, e Suida <span class="fnote">[Suidas, verbo <i>Zeno</i>.]</span>, che il descrive
<span class="pagenum"><a id="Page_651"></a>[651]</span>
allevato nella più abbominevol lussuria;
con aggiugnere che le parole greche
degli autori suddetti possono significare
non solo un fanciullo, ma anche un giovane.
Nulladimeno per conto di Suida, o
è scorretto quel testo, o il suo racconto
comparisce con circostanze affatto inverisimili;
e in fine può essere che vi si
parli d'altro figliuolo di esso Zenone.
Nella Cronica poi Alessandrina probabilmente
si dee leggere <i>sette</i>, e non <i>diciassette
anni</i>. Certamente ancora Procopio
attribuisce <i>poca età</i> al novello Augusto
Leone. E dalla vita di san Daniele Stilita <span class="fnote">[Surius, in vit. S. Daniel. Stilit.]</span>
si può quasi ricavare che nell'anno
stesso in cui Basilisco fu console,
cioè nell'anno 465, fu data per moglie a
Zenone Arianna madre di esso Leone juniore
Augusto. Certamente non prima dell'anno
459 seguì il lor matrimonio. Mirava
intanto Zenone suo padre con invidia il
figliuolo alzato a sì sublime dignità, con
restarne egli escluso; però tanto s'adoperò
col mezzo d'Arianna, e con guadagnare
l'assenso del senato, che indusse il
figliuolo ad accettarlo per collega nell'imperio
nel febbraio seguente, e a mettergli
di sua mano la corona in testa. Ma
giunto il mese di novembre, <i>Leone juniore</i>
Augusto terminò la sua vita; e considerati
i vizii di Zenone suo padre, non mancarono
sospetti che da lui stesso provenisse
la troppo affrettata morte di questo
giovane Augusto, giacchè non v'ha scelleratezza
che non si possa sospettare,
dove entra la troppo ardente voglia di
regnare. Sicchè restò solo imperadore di
Oriente <i>Zenone</i>, chiamato <i>Isauro</i>, perchè
di quella nazione. Portava egli prima il
nome isaurico di <i>Tarasicodisa</i>; e perciocchè
s'acquistò gran credito presso di
Leone Augusto, per aver maneggiata una
lega fra lui e il popolo dell'Isauria, e
Leone volea maggiormente unirlo a sè
stesso, gli fu conceduta in moglie <i>Arianna</i>,
siccome dicemmo, figliuola d'esso imperador
Leone. Portò poche virtù e molti
<span class="pagenum"><a id="Page_652"></a>[652]</span>
vizii sul trono imperiale, per i quali fu mal
intesa la sua promozione dal popolo, e ne
provò egli in breve le conseguenze. Per attestato
di Evagrio <span class="fnote">[Evagr., lib. 3, cap. 1.]</span> e di Teofane <span class="fnote">[Theoph., in Chronogr.]</span> appena
creato imperadore, si abbandonò a
tutti i piaceri, anche i più laidi, anche i
più infami.
</p>

<p>
Scena nuova s'aprì similmente in
Italia nell'anno presente. Era dispiaciuta
a Leone imperador d'Oriente la
prosunzione di <i>Glicerio</i>, che senza saputa
ed assenso di lui aveva occupata
la corona dell'imperio occidentale. Però
inviò in Italia con un esercito <i>Giulio
Nipote</i> figliuolo di <i>Nepoziano</i> <span class="fnote">[Jordan., de Regnor. success.]</span>,
con dargli per moglie una sua nipote.
Giunto questi a Ravenna, d'ordine di
esso imperadore, fu da <i>Domiziano</i> uffiziale
d'esso Leone Augusto proclamato
<i>Cesare</i>. Così abbiamo da Giordano
istorico <span class="fnote">[Idem, de Reb. Getic. cap. 45.]</span>, il quale altrove ci fa sapere
che questo <i>Nipote</i> era figliuolo di
una sorella di <i>Marcellino</i> patrizio, cioè
di quel medesimo che fu ucciso dai
suoi nella sfortunata spedizione in Africa
di Basilisco. Egli si vede intitolato
nelle medaglie <span class="fnote">[Mediob., Numism. Imp.]</span> D. N. JVLIVS NEPOS
P. F. AVG. Da Ravenna passò
Nipote a Roma co' suoi soldati, e raggiunto
<i>Glicerio</i> nella città di Porto alla
sboccatura del Tevere, quivi senza spargimento
di sangue l'obbligò a deporre
la porpora imperiale; ed acciocchè avesse
da vivere e rinunziasse alla speranza
di più ritornare sul trono, l'astrinse
a farsi cherico, con avergli in
appresso procurata la cattedra episcopale
di Salona città della Dalmazia. Ciò
fatto, per quanto s'ha dal Cronologo
del Cuspiniano <span class="fnote">[Chronologus Cuspiniani.]</span>, <i>Nipote</i> fu proclamato
imperadore d'Occidente in Roma
nel dì 24 di giugno. Di queste rivoluzioni
e discordie del romano imperio
<span class="pagenum"><a id="Page_653"></a>[653]</span>
si prevalse <i>Eurico</i> re de' Visigoti, signoreggiante
in Tolosa nelle Gallie, il quale,
rotta la pace, assalì coll'armi le
provincie romane, e specialmente assediò
la città d'Auvergne, appellata oggidì
<i>Chiaramonte</i>, ossia <i>Clermont</i>. Eravi
dentro alla difesa <i>Ecdicio</i>, figliuolo del
già imperadore Avito, personaggio non
meno pel valore che per la pietà riguardevole,
il qual fece una gagliarda
resistenza, e fu molte volte alle mani
con que' barbari. A questo avviso, per
quanto si raccoglie dalle lettere di Apollinare
Sidonio <span class="fnote">[Sidon., lib. 3. ep. 7, et lib. 5, ep. 16.]</span>, Nipote Augusto spedì
verso le Gallie <i>Liciniano</i> questore col
diploma, con cui dichiarava generale di
armata il suddetto Ecdicio, affine di maggiormente
animarlo a sostenere gli affari
dell'imperio romano. Portossi inoltre
Liciniano a trattare con Eurico per indurlo
a desistere dalle offese del paese romano;
ma trovò duro il cuore di quel re
barbaro ed orgoglioso. Non è improbabile
che sia da riferire a questi ciò che narra
Giordano istorico <span class="fnote">[Jordan., de Reb. Get., cap. 47.]</span>, cioè che Genserico
re de' Vandali osservando così sfasciato
l'imperio romano in Occidente, e
pur temendo che o Leone o Zenone dall'Oriente
facesse qualche sforzo o trama
contra di lui, commosse con grossi regali
i Visigoti ad assalire l'imperio in Occidente,
e gli Ostrogoti a molestar le provincie
d'Oriente, affine di starsene egli
con tutta quiete a tiranneggiar nell'Africa.
Vedremo fra poco muoversi gli stessi
Ostrogoti contra dell'imperio orientale.
La inutil ambasciata di Liciniano fece
risolvere l'imperador Nipote ad inviare
al re Eurico un ambasciadore di maggior
riguardo; e questi fu il soprallodato <i>santo
Epifanio</i> vescovo di Pavia. Il fatto è raccontato
da Ennodio <span class="fnote">[Ennod., in Vit. S. Epiph. Ticin. Episc.]</span>. Andò il santo
vescovo, e trovò Enrico in Tolosa, e pare
che per cagion del verno fosse sciolto lo assedio
d'Auvergne. Perorò il venerabil
prelato, e finalmente ottenne la pace, ma
<span class="pagenum"><a id="Page_654"></a>[654]</span>
a condizione che la città suddetta d'Auvergne
fosse ceduta amichevolmente a
lui; se no, egli minacciava maggiori ferite
all'imperio di Occidente. Accuratamente
fu ciò osservato anche dal cardinal
Baronio <span class="fnote">[Baron., Annal. Eccl.]</span>, ancorchè Giordano <span class="fnote">[Jordan., de Reb. Get., cap. 45.]</span>
avesse scritto che i Visigoti costrinsero
colla forza quella città alla resa, dappoichè
Ecdicio, vedendo di non poter più
resistere, coraggiosamente se ne ritirò
con ridursi in luogo sicuro. Sembra poi
che solamente nell'anno susseguente
quella città venisse in poter de' Visigoti:
del che si lamentò forte Sidonio vescovo
della medesima.
</p>
<hr />
</div>

<div class="chapter">
<h2 class="hidden"><a id="CDLXXV"></a>CDLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Simplicio</span> papa 8.</td>
  </tr>
  <tr>
    <td><span class="smcap">Zenone</span> imperadore 2.</td>
  </tr>
  <tr>
    <td><span class="smcap">Romolo</span>, ossia <span class="smcap">Augustolo</span>, imperadore 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Zenone Augusto</span> per la seconda
volta, senza collega.
</p>

<p>
Alle miserie della Gallia narrate di
sopra si dee ora aggiugnere la persecuzione
fatta da <i>Enrico</i> re de' Visigoti alla
religion cattolica, e descritta nel presente
anno da Sidonio vescovo in una sua lettera <span class="fnote">[Sidon., lib. 7, cap. 6.]</span>
a <i>Basilio</i> vescovo d'Aix, come
va conghietturando il padre Sirmondo.
Racconta egli che il re barbaro, zelantissimo
della sua setta ariana, non già uccise
i vescovi cattolici, come scrisse Gregorio
Turonense <span class="fnote">[Gregor. Turonensis, lib. 2, cap. 25.]</span>, osservando il padre
Pagi <span class="fnote">[Pagius, Crit. Baron.]</span> che il <i>summis sacerdotibus morte
truncatis</i> di Sidonio, solamente s'ha da
interpretare, ch'erano morti di morte
naturale, ma sì bene vietava che si ordinassero
i lor successori, di maniera che
per mancanza di parrochi e preti le chiese
rimanevano serrate, e sulle porte di
esse nascevano le spine, e i popoli restavano
<span class="pagenum"><a id="Page_655"></a>[655]</span>
defraudati de' sacramenti. Due vescovi
furono mandati in esilio; e toccò
da lì a qualche tempo allo stesso Sidonio
la medesima disavventura, dalla quale
nondimeno egli si rilevò per intercessione
di Leone questore dello stesso re Eurico.
Intanto nell'Italia, divenuta teatro di frequenti
peripezie, avvenne che <i>Nipote</i> imperadore,
volendo aver più vicino <i>Ecdicio</i>,
valoroso figliuolo del già Avito imperadore,
di cui si è parlato nel precedente
anno, o per sospetti, o con disegno
di rimunerarlo, il chiamò in Italia, siccome
narra Giordano istorico <span class="fnote">[Jordan., de Reb. Getic., cap. 45.]</span>, e in luogo
suo destinò generale d'armata nelle
Gallie <i>Oreste</i>, creato prima patrizio, e che
certamente da lì a non molto si trova
ornato di questa dignità. Costui vien chiamato
<i>di nazione Romano</i> da Prisco istorico <span class="fnote">[Priscus, pag. 37, tom. 1 Hist. Byz.]</span>,
il quale cel rappresenta spedito
negli anni addietro ambasciatore a Costantinopoli
da Attila re degli Unni. E che
questi fosse il medesimo, di cui ora parliamo,
ne fa fede il Cronologo <span class="fnote">[Chronologus Valesii post Ammianum.]</span> pubblicato
dal Valesio dopo Ammiano Marcellino,
con dire che allorchè Attila calò
in Italia, <i>Oreste</i> si acconciò al di lui servigio
per segretario delle lettere. Dopo
la morte di quel re barbaro tornato esso
Oreste in Italia, si avanzò ancora nel
servigio degl'imperadori occidentali, tanto
che giunse nel presente anno a comandare
l'armata ch'egli dovea condur seco
nelle Gallie. Vien costui appellato da Procopio,
<i>uomo di singolar prudenza</i>. Ora
questo sì prudente, ma disleale personaggio,
in vece di muoversi alla volta delle
Gallie, guadagnati ch'ebbe gli animi della
maggior parte de' soldati, rivolse l'armi
contra del suo stesso signore e benefattore.
Per quanto scrive il Cronologo del
Cuspiniano <span class="fnote">[Chronologus Cuspiniani.]</span>, e l'autore anonimo del
Valesio <span class="fnote">[Anonymus Valesianus.]</span>, <i>Nipote</i> imperadore sorpreso
da questa frode si ritirò in Ravenna, e
<span class="pagenum"><a id="Page_656"></a>[656]</span>
quivi da Oreste fu sì strettamente assediato,
che veggendo di non poter resistere,
nel dì 28 d'agosto giudicò meglio di
fuggirsene per mare a Salona città della
Dalmazia, dove <i>Glicerio</i> da lui deposto
era dianzi ito ad empiere quella cattedra
episcopale. Di belle accoglienze si dovettero
fare l'uno all'altro questi due abbattuti
Augusti. Era anche il suddetto
Nipote dalmatino di nazione, per attestato
di Teofane <span class="fnote">[Theoph., in Chronogr.]</span>; e però fu ben ricevuto
dai suoi nazionali, fra' quali, finchè potè,
seguitò a signoreggiare. Aveva <i>Oreste</i> un
figliuolo assai giovinetto per nome <i>Romolo</i>,
e perciocchè tutto andava a seconda
de' suoi desiderii, il fece proclamare imperadore
in Ravenna nel dì 31 d'ottobre
dell'anno presente. Questi è chiamato
dagli scrittori antichi <i>Augustolo</i>, credono
alcuni per derisione a cagion della sua
tenera età. Pensano altri ch'egli, oltre al
nome di <i>Romolo</i>, portasse quello d'<i>Augusto</i>.
Il Du-Cange <span class="fnote">[Du-Cange, Famil. Byz., pag. 81.]</span> rapporta una medaglia
con questa iscrizione. D. N. ROMVLVS
AVGVSTVS P. F. AVG. Il Goltzio <span class="fnote">[Goltzius, in Numism.]</span>
ne dà un'altra con le seguenti lettere:
D. N. AVGVSTVLVS PERP. P. F. AVG.;
ed un'altra con questa epigrafe: D. N. FL.
MOMVL. AUGVSTVLVS P. F. AVG. Si può
con ragion sospettare, anzi credere, della
impostura in alcune di queste medaglie.
L'anonimo del Valesio merita probabilmente
più fede, allorchè scrive che questo
giovane, prima d'essere innalzato al trono
imperiale, era chiamato <i>Romolo</i> dai
suoi genitori. Forse questo glorioso nome
fu cambiato per ischerno dalla gente
in <i>Momolo</i>, e poscia in <i>Momillo</i>; o pure
qualche testo corrotto dei vecchi storici
ha ingannato in ciò alcuni de' moderni
scrittori. Procopio <span class="fnote">[Procop., de Bell. Goth., lib. 1, cap. 1.]</span>, all'incontro, c'insegna
ch'egli avea nome <i>Augusto</i>, e che
i Romani per galanteria, a cagione della
sua età, il chiamavano <i>Augustolo</i>.
</p>

<p>
<span class="pagenum"><a id="Page_657"></a>[657]</span>
Circa questi tempi, per quanto si ricava
da Malco <span class="fnote">[Malch., in Hist. Byzant., tom. 1, pag. 75.]</span> e da Giordano storici <span class="fnote">[Jordan., de Reb. Get., cap. 55.]</span>,
non però in tutto concordi, gli Ostrogoti
abitanti nella <i>Pannonia</i> (il che è
da notare, e vedremo anche Teoderico
re d'Italia appellar la Pannonia antica
sede dei Goti) mossero guerra all'imperio
d'Oriente, con fare un'irruzione nella
Mesia. Re di costoro era <i>Teodemiro</i>,
padre di quel <i>Teoderico</i> Amalo che vedremo
fra qualche tempo re d'Italia. Aveva
questo re dianzi condotto il suo esercito
contra gli Alamanni e Svevi della Germania,
con devastar le loro campagne, e
trucidar qualunque se gli opponeva. Tornando
poscia a casa vittorioso, con sommo
piacere accolse il figliuolo Teoderico,
lasciato ne' tempi addietro per ostaggio
nella corte di Costantinopoli, e rimandato
a casa da Leone imperadore con
dei magnifici regali. Era allora Teoderico
in età di dieciotto anni, ed innamorato sì
fattamente della guerra, che da lì a non
molto, senza saputa del re suo padre,
raunato un corpo di seimila soldati, e
passato il Danubio, improvvisamente arrivò
addosso a <i>Babai</i> re dei Sarmati, principe
insuperbito per aver poco prima data
una rotta a <i>Camondo</i> duca dei Romani;
ed avendolo ucciso, con ricchissima preda
se ne tornò a casa, con aver tolta ai
Sarmati la città di Singidono, occupata
da essi ai Romani, ch'egli seppe anche
ritenere per sè. Ora Teodomiro accompagnato
dal figliuolo Teoderico ostilmente
col suo esercito passò nella Mesia, prese la
città di Naisso, ed altri luoghi; s'impadronì
della Tessalia, di Eraclea e Larissa;
e, passato più innanzi, pose l'assedio a
Tessalonica, ossia Solonichi. <i>Clariano</i>, o
piuttosto <i>Ilariano</i> patrizio, che era alla
difesa di sì importante città, temendo di
soccombere, mandò dei doni a Teodemiro,
e propose un trattato di pace, in
cui fu conchiuso che si scioglierebbe quell'assedio,
e l'imperadore concederebbe
a quei Barbari una buona porzion di paese
<span class="pagenum"><a id="Page_658"></a>[658]</span>
nella Tracia. Non molto dopo venne a
morte il re <i>Teodomiro</i>, e chiamati i suoi
Goti alla presenza e col consentimento di
essi dichiarò suo successore Teoderico suo
figliuolo, principe di rara espettazione, le
cui imprese racconteremo a suo tempo.
Ma qui non è molto sicura la Cronologia
di Giordano; perciocchè vedremo che la
presa di Larissa succedette nell'anno 481,
Zenone imperadore in quest'anno a dì 15
d'ottobre fece una molto lodevol legge <span class="fnote">[Cod. <i>ut Omnes</i>.]</span>,
ordinando che tutti i governatori
e giudici, terminato il lor magistrato, si
fermassero per cinquanta giorni nel luogo
per fare il sindacato. Ma intanto esso imperadore
seguitava a sfoggiare nei vizii
e ne' passatempi. Secondochè s'ha da
Teofane <span class="fnote">[Theoph., in Chronogr.]</span>, negò egli una grazia a <i>Verina
Augusta</i> sua suocera, che l'avea aiutato
a salire sul trono. Di più non vi
volle, perchè ella pensasse a farnelo discendere.
Aspettato dunque il tempo che
Zenone si trovava in Eraclea città della
Tracia, congiurata con vari senatori, fece
svegliare da <i>Basilisco</i> suo fratello una
sedizione in Costantinopoli, al cui avviso
Zenone, uomo effeminato e mancante di
coraggio, se ne scappò in Soria per mare,
menando seco <i>Arianna Augusta</i> sua moglie
e una gran somma d'oro, e si ritirò
in un forte castello. Quivi anche tremando
giudicò meglio di rifugiarsi nella Isauria,
dove il popolo della sua nazione gli diede
tutta la possibil sicurezza. La Cronica
Alessandrina <span class="fnote">[Chron. Alexandr.]</span> dice ch'egli fuggì a Calcedone,
e di là in Isauria, ed era allora
tempo di verno. Intanto <i>Basilisco</i> fratello
di Verina Augusta fu proclamato imperadore,
ed egli, dopo aver fatta coronare
<i>Zenonida</i>, ossia <i>Zenoida</i>, sua moglie, dichiarò
<i>Cesare</i>, e poscia collega nell'imperio,
<i>Marco</i> suo figliuolo, il quale negli editti
pubblicati dal padre, e in una medaglia,
rapportata dal Chifflezio, si vede nominato
col genitore, ed ornato anch'esso
col titolo d'imperadore. Rapporto io al
<span class="pagenum"><a id="Page_659"></a>[659]</span>
presente anno questo avvenimento, raccontato
da tutti gli antichi scrittori, quantunque
io sappia che il Pagi lo riferisca
all'anno susseguente. Ma di ciò torneremo
allora a parlare.
</p>
<hr />
</div>

<div class="chapter">
<h2 class="hidden"><a id="CDLXXVI"></a>CDLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXVI</span>. Indiz. <span class="scp">XIV</span>.</td>
  </tr>
  <tr>
    <td><span class="smcap">Simplicio</span> papa 9.</td>
  </tr>
  <tr>
    <td><span class="smcap">Zenone</span> imperadore 3.</td>
  </tr>
  <tr>
    <td><span class="smcap">Odoacre</span> re 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Basilisco</span> per la seconda volta ed <span class="smcap">Armato</span>.
</p>

<p>
Amendue questi consoli sono orientali.
<i>Basilisco</i> vien creduto il fratello di
Verina Augusta. <i>Armato</i>, per testimonianza
di Teofane <span class="fnote">[Theoph., in Chronogr.]</span>, era nipote, e, secondo
altri, cugino d'esso Basilisco. L'autore
della Miscella <span class="fnote">[Histor. Miscell., tom. 1 Rer. Italic.]</span> ci fa sapere che dopo
essere stato creato imperadore <i>Romolo
Augustolo</i>, <i>Oreste</i> patrizio suo padre spedì
ambasciatori a conchiudere una lega
con Genserico re de' Vandali in Africa.
Ma ciò a nulla servì, perchè da un altro
Barbaro venne la rovina di lui e dell'imperadore
suo figliuolo. E questi fu <i>Odoacre</i>
figliuolo di Edicone, cioè, per quanto
porta la verisimiglianza, di quel medesimo
che si trova annoverato da Prisco
istorico <span class="fnote">[Priscus, tom. 1 Hist. Byz., pag. 37 et seq.]</span> fra i primi ministri d'Attila,
e chiamato <i>Scita</i>, cioè Tartaro di nazione.
Da Giordano storico <span class="fnote">[Jordan., de Regnor. Success.]</span> egli ci vien rappresentato
<i>natione Rugus</i>: e da Teofane
è detto di <i>stirpe gotica, ma allevato in Italia</i>.
Nella vita di san Severino <span class="fnote">[Vita s. Severini, in Act. SS. Boland. ad
diem 8 januar.]</span>, scritta
non lungi da questi tempi da Eugippio,
egli vien nominato <i>Odobagar</i>, <i>Otachar</i> e
<i>Odachar</i>. Come e perchè movesse Odoacre
contra d'Augustolo questa sì fiera
tempesta, non si può ricavar chiaro dalla
storia antica. Il suddetto Giordano e l'autore
della Miscella scrivono ch'egli dall'ultimo
confine della Pannonia (e pur
<span class="pagenum"><a id="Page_660"></a>[660]</span>
di questa abbiam detto ch'erano allora
padroni i Goti) calò in Italia con un formidabile
esercito d'Eruli, Turcilingi, Rugi,
Sciti, ed altri popoli ausilarii; e passando
pel Norico volle abboccarsi con san Severino
apostolo di quelle contrade, che
era in fama di gran santità, da cui gli fu
predetto quanto poscia accadde. È narrato
questo fatto anche dal suddetto Eugippio
nella vita del medesimo santo. Verisimilmente
Odoacre invitato dagli amici
di Nipote, e tratto dalla fama di tante
mutazioni, che sommamente avevano indebolito
l'imperio romano d'Occidente,
si mosse colla speranza di farne egli
stesso il conquisto. Ma Teofane, siccome
abbiam detto, attesta che Odoacre era <i>allevato
in Italia</i>; e Procopio aggiugne <span class="fnote">[Procop., lib. 1, cap. 1 de Bell. Goth.]</span>
che costui militava in Italia fra le <i>guardie
del corpo</i> degl'imperadori. E perciocchè
prima i Romani aveano preso al loro
servigio una gran moltitudine di Barbari,
Sciti, Alani e Goti, con vergogna e danno
dell'imperio stesso, avvenne che essi
Barbari insuperbiti, conoscendo il loro
forte, e qual contrada fosse questa, e come
erano inviliti gl'Italiani, cominciarono
a pretendere una terza parte dei terreni
dell'Italia per loro sostentamento. Oreste
si oppose a tal pretensione; laonde i
medesimi elessero per loro capo <i>Odoacre</i>,
che spogliò poi Oreste della vita, e suo figliuolo
dell'imperio. Quando ciò fosse
stato, sarebbe da credere che Odoacre
fosse passato dall'Italia nella Pannonia,
da dove poi, per rinforzare i Barbari di
Italia, fosse ritornato, conducendo seco
una ciurma sterminata di varie altre nazioni,
tutte ansanti a far bottino in questi
paesi, non rade volte infelici, perchè
troppo felici.
</p>

<p>
Comunque sia, giunto in Italia con
sì grande sforzo di gente Odoacre, senza
trovar opposizione, s'incamminò verso
la fertile Liguria, cioè verso Milano. Oreste
patrizio, raunata quanta gente potè,
s'era postato all'Adda, probabilmente
verso Lodi, per contrastargli il passo;
<span class="pagenum"><a id="Page_661"></a>[661]</span>
ma conosciute troppo superiori le forze
de' Barbari, e trovandosi anche abbandonato
da molti dei suoi, ritirossi a Ticino,
cioè a Pavia, città assai forte, sperando
quivi un asilo sicuro. Sopraggiunse
Odoacre, ed assediata la città, la
espugnò finalmente, e ne permise il sacco
ai soldati, che fecero prigioni i cittadini e
diedero alle fiamme le chiese e le case,
facendo un terribil falò di tutte le abitazioni.
Ennodio <span class="fnote">[Ennod. in Vita S. Epiphanii.]</span> è quello che descrive
così fiera tragedia. Venuto in quella occasione
alle mani di Odoacre <i>Oreste</i> patrizio,
parve che avesse da avere salva la
vita; ma condotto a Piacenza, quivi nel
dì 28 d'agosto fu ucciso <span class="fnote">[Chronologus Cuspiniani.]</span>. Marciò di poi
il vittorioso esercito alla volta di Ravenna.
Era quivi <i>Paolo</i> fratello d'Oreste, e questi
ancora preso nella Pigneta fuori di
Classe, restò vittima del furore barbarico
nel dì 4 di settembre. Entrò Odoacre in
Ravenna, e continuato il viaggio, niuna
difficoltà trovò ad entrare anche in Roma.
Nell'una di queste due città colse <i>Augustolo</i>;
ma mosso a compassione della di
lui tenera età, ricordevole ancora della
amicizia passata in addietro con Oreste
di lui padre, non solamente gli salvò la
vita, ma fattogli un assegno di seimila
soldi d'oro, il confinò in un castello della
Campania, appellato Lucullano, acciocchè
quivi liberamente vivesse <i>co' suoi
parenti</i>: parole dell'Anonimo Valesiano <span class="fnote">[Anonymus Vales.]</span>,
indicanti che suo padre fosse nativo
di quelle contrade. Così, secondo la
osservazion degli antichi, l'imperio romano
cominciato da Romolo, e stabilito
da Augusto, terminò in questo infelice
Romolo ed Augustolo. Si diffuse poi per
l'Italia tutta l'armata barbarica. La maggior
parte delle città aprì senza farsi pregare
le porte; e quelle che vollero far
resistenza, pagarono il fio della loro arditezza
colla morte degli abitanti, e con
divenir elle smantellate ed uguagliate al
suolo. Così divenne Odoacre in poco
<span class="pagenum"><a id="Page_662"></a>[662]</span>
tempo signore e re di tutta l'Italia. Per
tale, se crediamo all'Anonimo Valesiano,
fu egli riconosciuto nel dì 25 d'agosto,
cioè dopo essersi impadronito di Milano
e Pavia. Ma con più formalità dovette
ciò avvenire, allorchè ebbe deposto Augustolo,
e l'armi sue furono entrate in
Roma. Non volle egli titolo d'imperador
d'Occidente, per riverenza a Zenone imperador
d'Oriente, premendogli di non
disgustarlo. Anzi vedremo fra poco che
egli sul principio, per quanto si raccoglie
da Malco istorico <span class="fnote">[Malch., tom. 1. Hist. Byz.]</span>, mostrava intenzione
di contentarsi del solo titolo di <i>patrizio</i>,
e di governar questi paesi a nome dell'imperadore
suddetto. Ma egli da lì innanzi
signoreggiò qual re, e dagli scrittori
ancora è chiamato re; se non che sappiamo
da Cassiodoro <span class="fnote">[Cassiod., in Chron.]</span> ch'egli non usò
mai di portare la porpora, nè le altre insegne
reali. E perciò non si veggono medaglie
o monete battute da lui in onor suo.
Nè resta legge o costituzione fatta da lui.
Sembra ancora verisimile ch'egli si dichiarasse
subordinato a Zenone imperadore,
e il riguardasse come suo sovrano,
e però tenesse in freno la propria autorità
e potenza. Fece la sua residenza in
Ravenna <span class="fnote">[Theoph., in Chronogr.]</span>, città splendidissima allora
e molto ricca e forte. E perciocchè gli
stava a cuore d'aver anche sotto il suo
dominio la Sicilia, che allora ubbidiva al
tiranno dell'Africa, cioè a Genserico re
de' Vandali, trattò, per attestato di Vittore
Vitense <span class="fnote">[Victor Vitensis, lib. 1 de Persecut.]</span>, con esso Genserico, e l'indusse
a cedergliela, a riserva d'una parte,
con promettere di pagargli ogni anno un
certo tributo. Per altro Odoacre, tuttochè
di setta ariano, niuna novità fece in
pregiudizio della religion cattolica, nè
molestò i vescovi o le chiese dei cattolici;
anzi si mostrò amorevole ed indulgente
verso di loro, come si ricava da Ennodio
nella vita di sant'Epifanio. Contuttociò
seguì una non lieve mutazione in
<span class="pagenum"><a id="Page_663"></a>[663]</span>
Italia a cagione di questi nuovi ospiti, conquistatori
della terra; perciocchè attesta
Procopio <span class="fnote">[Procop., lib. 1 cap. 1 de Bell. Goth.]</span> che a tanti Barbari in premio
della vittoria, e pel loro sostentamento,
bisognò assegnar la terza parte dei
beni che possedevano gl'Italiani.
</p>

<p>
In quest'anno poi, siccome ho accennato
di sopra, il padre Pagi <span class="fnote">[Pagius, Crit. Baron.]</span> pretende
che <i>circa il fine di gennaio</i> Zenone Augusto
fosse obbligato alla fuga dal suddetto
Basilisco, il quale si fece tosto proclamar
imperadore. Aggiugne che circa il mese
d'agosto dell'anno susseguente 477 terminò
la tirannia di Basilisco, con risalire
sul trono il già fuggito Zenone. Può esser
stato così, ma si vuol qui confessare un
grande imbroglio nelle storie intorno al
tempo di questo avvenimento. Io non
mi attribuisco di poter colpire nel vero;
tuttavia dirò non essere già certa la sentenza
del padre Pagi, e portar io opinione,
o almeno non lieve sospetto, che nel
gennaio del precedente anno 475 Basilisco
usurpasse la corona d'Oriente, e che
egli, prima che terminasse lo stesso anno
475, decadesse, con essere rimesso
sul trono Zenone Augusto. I motivi di
questa mia opinione sono i seguenti. Noi
abbiamo una legge data da Zenone Augusto <span class="fnote">[L. 28, C. de Jure dotium.]</span>
nel dì primo di gennaio dell'anno
476, e similmente un'altra promulgata
dal medesimo imperadore <i>X halendas
martias Basilio II et Armasio coss.</i> <span class="fnote">[L. 5, Cod. de naturalib. liberis.]</span>,
cioè nell'anno presente, quantunque sia
alquanto sfigurato il nome di questi consoli,
dovendo essere <i>Basilisco et Armato
coss.</i> Adunque nel febbraio del 476, e
non già nell'agosto del 477, come vuole
il padre Pagi, dovea essere ritornato in
Costantinopoli Zenone, ed avere ripigliato
il governo. E se di qui talun volesse
inferire che in esso febbraio del 476 non
dovea essere per anche seguita l'intronizzazione
di Basilisco, s'ha osservare una
<span class="pagenum"><a id="Page_664"></a>[664]</span>
altra legge <span class="fnote">[L. 16, C. de sacros. Eccl.]</span> data da esso Zenone <i>XVIII
Kalendas januarii Armatio V. C.</i>, cioè nel
presente anno ai quindici di dicembre.
Questa ci fa vedere rimontato già sul trono
Zenone prima che termini l'anno 476,
e non già nell'agosto del 477. Accortosi
di ciò il padre Pagi, pretende che sia scorretta
quella data, e vi s'abbia a leggere
<i>post consulatum Armatii V. C.</i> Ma se è
stato lecito al padre Pagi l'acconciare
colla sua sentenza i testi, sarà permesso
anche a noi la libertà medesima, con dire
che l'epistola ottava di <i>Simplicio papa</i> <span class="fnote">[Labbe, Concilior., tom. 4.]</span>,
scritta a Zenone Augusto, in cui si congratula
del trono ricuperato, e che è data
<i>VIII idus octobris P. C. Basilisci et Armati</i>,
si dee correggere con iscrivere <i>Basilisco
et Armato coss.</i> Potè Zenone Augusto
tardar molto a significare al romano
pontefice il suo ristabilimento e la sua
buona disposizione in favor della Chiesa
cattolica. Notisi ora l'epistola quarta del
medesimo papa Simplicio, scritta con zelo
degno d'un pontefice romano, non già a
<i>Zenone Augusto</i>, come saggiamente ha
osservato lo stesso Pagi, ma sì bene a
<i>Basilisco Augusto</i>. Essa è data <i>Quarto idus
januarii, Basilisco Augusto consule</i>,
cioè nel presente anno 476; e da essa apparisce
che già Timoteo Eluro, usurpatore
della chiesa patriarcale d'Alessandria,
dall'esilio era ritornato ad occupar
la medesima, e di là era passato a Costantinopoli.
Ma se nel <i>gennaio</i> del 476,
come vuole il padre Pagi, <i>Basilisco</i> s'intruse
nell'imperio d'Oriente, come potè
papa Simplicio scrivere a lui sul principio
d'esso <i>gennaio</i> del 476, se non potea
per anche aver intesa la nuova delle mutazion
dell'Augusto, e molto men quella
dello ristabilimento dell'empio Timoteo?
Ancor qui il padre Pagi acconcia
la data, con dire che s'ha da scrivere
<i>IV idus junias</i>, e non <i>januarias</i>. Ma lasciando
nel suo essere quella data, vien
essa ad accordarsi col proposto sospetto
che nel 475 Basilisco usurpasse la corona
<span class="pagenum"><a id="Page_665"></a>[665]</span>
d'Oriente, e ne fosse spogliato prima
che terminasse l'anno stesso; il che
non essendo per anche venuto a notizia
di papa Simplicio sul principio di gennaio
dell'anno presente 476, potè perciò scrivere
ad esso Basilisco per pregarlo di rimediare
all'insolenza di Timoteo Eluro.
Il padre Labbe e lo stesso Pagi credono
che nella data della lettera quarta suddetta
si debba leggere <i>Basilisco et Armato
coss.</i>, e che perciò essa appartenga all'anno
presente.
</p>

<p>
Ma quello che principalmente fa a me
credere ben fondata la da me proposta
opinione, si è che Malco rettorico <span class="fnote">[Malch., Hist. Byzant., tom. 1, pag. 93.]</span> e
storico forse il più vicino di tutti a questi
tempi, e lodato molto da Fozio, ha
conservato, negli Estratti che restano, una
particolarità degna di molto riguardo in
questo proposito, che servirà ancora ad
illustrar le cose d'Occidente. Scrive egli
che <i>Augusto</i>, ossia Augustolo, <i>figliuolo di
Oreste</i>, appena ebbe inteso che <i>Zenone</i>
avea ricuperato l'imperio d'Oriente, con
cacciarne Basilisco, che <i>obbligò il senato
romano a spedirgli un'ambasceria</i>,
con rappresentargli che bastava un solo
imperadore. E che esso senato avea preso
Odoacre persona attissima alla difesa
dell'imperio d'Occidente, perchè di gran
valore e scienza politica; pregando perciò
Zenone di volere ornar costui colla
dignità del patriziato. Nello stesso tempo
<i>Nipote</i> fuggito in Dalmazia, e che in quelle
parti seguitava a farla da imperadore,
spedì anch'egli suoi ambasciatori a Zenone
per congratularsi della ricuperata corona,
e per supplicarlo, che avendo esso
Zenone provata la calamità che era toccata
ad esso Nipote, volesse aver compassione
di lui, ed aiutarlo a ricuperare
il perduto imperio. Zenone propose l'affare
in senato, e fu risoluto di dar favore
a <i>Nipote</i>, sì perchè <i>Verina Augusta</i> era
parente della di lui moglie, e sì perchè le
disavventure accadute a Zenone il movevano
a commiserar lo stato dell'altro.
<span class="pagenum"><a id="Page_666"></a>[666]</span>
Fu anche determinato che Odoacre prendesse
dalle mani di <i>Nipote Augusto</i> la dignità
del patriziato, benchè poi Zenone, in
iscrivendo ad Odoacre, gli desse egli il titolo
di patrizio. Così Malco rettorico.
Ciò posto, convien ricordare che <i>Augustolo</i>,
fatto imperador d'Occidente nel dì
31 di ottobre dell'anno 475, regnò fino
al dì 25 d'agosto dell'anno 476. In questo
tempo di mezzo bisogna che seguisse
la spedizione de' legati a Costantinopoli a
Zenone, il quale era già ritornato sul trono,
e tal nuova era già pervenuta a Roma,
benchè tanto lontana. Si scorge ancora
che poco dovea essere che Odoacre
avea occupata l'Italia e Roma, con cercare
la grazia e l'approvazione del suo
governo dall'imperadore d'Oriente; e
per conseguente convien credere che Zenone
cadesse dal trono nell'anno 475, e
che prima del fine d'esso anno vi risalisse
coll'abbassamento di Basilisco, e che
in questo medesimo anno andassero a
trovarlo le ambascerie del senato romano
e di Nipote rifugiato in Dalmazia, e
non già ch'egli decadesse nell'anno 476,
e risorgesse nell'agosto del 477. In fatti
Marcellino conte <span class="fnote">[Marcell. Comes, in Chron.]</span> mette la caduta di
Zenone e l'usurpazione di Basilisco nell'anno
475. Teofane <span class="fnote">[Theoph., in Chronogr.]</span> anch'egli, tuttochè
citato per la sua opinione dal padre
Pagi, pure è contro di lui, e favorevole
all'opinione proposta; giacchè egli riferisce
il fatto nell'anno primo di Zenone, ed
immediatamente dopo la morte di Leone
juniore Augusto. Oltre di che, Niceforo <span class="fnote">[Niceph., lib. 16, cap. 2.]</span>
attesta anch'egli che Zenone poco tempo
dopo avere ottenuta la dignità imperiale,
ne fu spossessato da Basilisco, e però
nell'anno 475. Lo stesso si ricava da
Cedreno <span class="fnote">[Cedrenus, in Chron.]</span> e da Joele cronografo <span class="fnote">[Joel, in Hist. Byz.]</span>,
stampato dopo Giorgio Acropolita. Però
contra di questa opinione non ha da aver
forza la Cronica Alessandrina citata dal
<span class="pagenum"><a id="Page_667"></a>[667]</span>
Pagi, perchè troppo fallace nella cronologia,
e nè pur concorde con esso lui in
quel sito. Puossi bensì opporre che i consoli
del presente anno 476 furono <i>Basilisco</i>
il tiranno ed <i>Armato</i>, e conseguentemente
non potè nelle calende di gennajo
di questo essere stato rimesso in trono
Zenone. Ma si risponde che quel <i>Basilisco</i>
console potè non essere il tiranno; ed
esso in fatti è nominato semplicemente
<i>Basilisco</i> senza la giunta d'<i>Augusto</i> o di
D. N., cioè <i>domino nostro</i>. Potrebbe dunque
<i>Basilisco</i> console in quest'anno essere
stato il figliuolo di <i>Armato</i>, che Zenone
creò <i>Cesare</i>, secondo l'attestato degli
antichi storici, in esecuzione della promessa
fatta ad Armato suo il padre, per
tirarlo al suo partito. Ed egli precede il
padre, perchè di maggior dignità. Quel
solo che ragionevolmente può qui far
opposizione, si è, che Procopio <span class="fnote">[Procop., de Bell. Vandal., lib. 1, cap. 7.]</span> e Vittor
Turonense <span class="fnote">[Victor Turonensis, in Chron.]</span> scrivono durata la
tirannia di Basilisco <i>un anno ed otto mesi</i>;
ed Evagrio <i>due anni</i>. Teofane la stende
fino a <i>tre anni</i>. Ma questa medesima
discordia fa conoscere che per conto del
tempo d'essa tirannia non abbiamo una
autorità sicura; ed uno può aver fallato,
e gli altri averlo seguitato. Finalmente se
non è certo il quando Basilisco, spezialmente
a cagione della guerra fatta alla
Chiesa cattolica, fosse cacciato, può almen
parere convenevolmente mostrato il quando
egli occupò l'imperio, cioè l'anno 475,
e non già il 476, come pretende il padre
Pagi. Nè io aggiugnerò altro intorno alle
iniquità di Basilisco, e agli affari della
Chiesa, e al terribile incendio succeduto
sotto di lui in Costantinopoli, potendosi
intorno a ciò consultare il cardinale Baronio <span class="fnote">[Baron., Annal. Eccl.]</span>.
Basterà sapere che Zenone
seppe guadagnare i capitani di Basilisco,
e ritornar sul trono d'Oriente. Levato
con molte promesse dalla chiesa, in cui
s'era rifugiato, fu poi barbaramente fatto
<span class="pagenum"><a id="Page_668"></a>[668]</span>
morir di fame in una prigione colla moglie
e co' figliuoli.
</p>
<hr />
</div>

<div class="chapter">
<h2 class="hidden"><a id="CDLXXVII"></a>CDLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Simplicio</span> papa 10.</td>
  </tr>
  <tr>
    <td><span class="smcap">Zenone</span> imperadore 4.</td>
  </tr>
  <tr>
    <td><span class="smcap">Odoacre</span> re 2.</td>
  </tr>
</table>

<p class="cons">
Senza consoli; e però l'anno fu notato
<i>Post consulatum Basilisci II et Armati</i>.
</p>

<p>
Venne a morte in quest'anno <i>Genserico</i>
re dei Vandali in Africa. Il cardinal
Baronio il reputa mancato di vita nel
precedente; ma con più ragione il padre
Pagi <span class="fnote">[Pagius, Crit. Baron.]</span> riferisce la sua morte al dì 24
di gennajo dell'anno presente. Nè può essere
altrimenti, stante il trattato che dicemmo
seguito tra lui e Odoacre re d'Italia:
al che fu necessario del tempo. Concorre
del pari questa notizia a rendere più credibile
la restituzione sul trono di Zenone
Augusto sul fine dell'anno 475. Imperocchè
Malco istorico <span class="fnote">[Malch. in Hist. Byzant., tom. 1, pag. 95.]</span> scrive che <i>un anno
dopo lo ristabilimento di Zenone</i> vennero
da Cartagine a Costantinopoli gli ambasciatori
di <i>Unnerico re</i> d'essi Vandali,
succeduto a Genserico suo padre, chiedendo
di stabilire una buona amicizia e
pace con Zenone, ed offerendo di rinunziare
a tutte le pretensioni passate per
cagione di <i>Eudocia</i> figliuola di Valentiniano
III Augusto, già moglie sua. Fu
accettata la esibizione, firmata la pace, e
rimandati gli ambasciatori con molti regali.
Se, come vuole il Pagi, Zenone avesse
ricuperato l'imperio solamente circa l'agosto
dell'anno presente 477, Unnerico un
anno appresso, cioè circa l'agosto del 478,
avrebbe spedita la sua ambasciata. Ma è
ben più verisimile, che essendo morto Genserico
nel gennajo del presente anno, il
successore e figliuolo Unnerico non tardasse
ad inviare gli ambasciatori a Costantinopoli,
e per conseguente circa il
febbrajo o marzo di quest'anno: apparendo
perciò che era già corso un anno
dappoichè Zenone aveva ricuperato il
<span class="pagenum"><a id="Page_669"></a>[669]</span>
trono, e non già che Zenone fosse tuttavia
in esilio. Venne meno in <i>Genserico</i>
ariano un gran persecutore dei Cattolici
in Africa, e in tutti i paesi, dove
si stese la di lui crudeltà; e cessò ancora
un gran flagello dell'Italia, e di
altri paesi, che di tanto in tanto quel
re barbaro andava infestando e rovinando
colle sue flotte. Già di sopra
all'anno 456 vedemmo annoverati da
Vittore Vitense <span class="fnote">[Victor Vitens., lib. 1 de Persec.]</span> questi paesi maltrattati
da quel re divenuto corsaro. Ma
<i>Unnerico</i> suo figliuolo non amò l'infame
mestier de' corsari; anzi datosi ai piaceri
e ad una vita molle, senza più tenere in
piedi l'armata che suo padre sempre aveva
in pronto, fu, per quanto potè, alieno
dalla guerra. Il suo furore adunque dopo
alcuni anni si rovesciò tutto sopra i
Cattolici dell'Africa, ch'egli perseguitò
barbaramente con levar loro la vita, con
esiliare quel piissimo clero e i loro vescovi,
ed usar altre maniere di crudeltà contra
di essi, descritte dal suddetto Vittore.
Zenone imperadore d'Oriente, addottrinato
dalle disavventure passate, e stimolato
dalle forti preghiere e lettere di papa
Simplicio, attese in questi tempi a sanar
le piaghe che l'empio tiranno Basilisco
avea fatto alla vera Chiesa di Dio col fomentar
le varie eresie di que' tempi, e
permesso ai vescovi eretici di occupar
varie chiese di Oriente e d'Egitto. Poco
nondimeno durò questo suo zelo. Intanto
nell'anno presente un terribil tremuoto,
per testimonianza di Teofane <span class="fnote">[Theoph., in Chronogr.]</span> e di Cedreno <span class="fnote">[Cedren., in Histor.]</span>,
recò immensi danni a Costantinopoli,
con abbattere molte chiese e case,
e restar sotto le rovine una gran moltitudine
di persone. Marcellino conte <span class="fnote">[Marcellin. Comes, in Chron.]</span>
scrive succeduto questo flagello nell'anno
480; ed essendo sì imbrogliata la
Cronologia di Teofane, chi sa che non
<span class="pagenum"><a id="Page_670"></a>[670]</span>
sia da prestar qui più fede a Marcellino
scrittore più antico? Di <i>Odoacre</i> re d'Italia
altro non si sa sotto quest'anno, se
non che egli fece morire <i>Bracila</i> conte in
Ravenna, siccome racconta il suddetto
Marcellino conte. <i>Bravila</i> vien egli chiamato
dal Cronologo del Cuspiniano <span class="fnote">[Chronolog. Cuspiniani.]</span>,
che il dice ucciso da esso re nel dì 11 di
luglio, ma senza che noi sappiamo altra
particolarità di quel fatto. Dovette da lì
innanzi attendere Odoacre a stabilire il
suo governo nell'Italia, che avea sommamente
patito nell'ingresso rovinoso di
tanti Barbari. Ma intanto <i>Eurico</i> re dei
Visigoti, che signoreggiava nella parte meridionale
della Gallia, seppe prevalersi
del tempo, in cui l'Italia tutta si trovò sì
sconvolta per la venuta di Odoacre. Giordano
storico <span class="fnote">[Jordan., de Reb. Get., cap. 47.]</span> scrive che egli (verisimilmente
circa questi tempi) occupò <i>Arles</i>
e <i>Marsilia</i>; e potea ben farlo, perchè
non v'era chi gli si opponesse. Anzi Procopio <span class="fnote">[Procop., de Bell. Goth., lib. 1, cap. 12.]</span>
lasciò scritto che dopo aver Odoacre
occupata l'Italia, per conciliarsi
l'amicizia de' Visigoti, si contentò che
stendessero i confini del loro dominio sino
alle Alpi che dividono l'Italia dalle
Gallie. Ma non sussiste già che il suddetto
Eurico soggiogasse <i>tutta la Gallia, e la
Spagna, e i Borgognoni</i>, come soggiugne
il prefato storico Giordano. Una parte sì
delle Gallie, ma non mai tutte quelle contrade
conquistò egli. E sant'Isidoro <span class="fnote">[Isidor., in Chron. Gothor.]</span>
non parla neppur egli se non dell'acquisto
delle suddette due città. Oltre di che,
il regno de' Borgognoni andò piuttosto
crescendo da lì innanzi, e all'anno di
Cristo 500 vedremo che essi Borgognoni
signoreggiavano un gran paese, e insino
<i>la provincia di Marsilia</i>, come s'ha da
Gregorio Turonense, se pure in ciò è sicura
la di lui autorità.
</p>
<hr />
</div>

<div class="chapter">
<p>
<span class="pagenum"><a id="Page_671"></a>[671]</span>
</p>

<h2 class="hidden"><a id="CDLXXVIII"></a>CDLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Simplicio</span> papa 11.</td>
  </tr>
  <tr>
    <td><span class="smcap">Zenone</span> imperadore 5.</td>
  </tr>
  <tr>
    <td><span class="smcap">Odoacre</span> re 3.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Illo</span>, senza collega.
</p>

<p>
In questi tempi noi troviamo un solo
console, creato in Oriente, perchè Zenone
Augusto adirato contra di Odoacre
usurpator della Italia, nol volea riconoscere
per re o signore legittimo; e Odoacre
all'incontro procedendo colle buone,
non voleva crear consoli in Occidente,
per mostrar di non presumere troppo,
e che non aveva animo di cozzare coll'imperadore
d'Oriente. Fors'anche abborriva
la dignità de' consoli, perchè tuttavia
si conservava in essi un'ombra di
molta autorità. Questo <i>Illo</i> è nominato
da Teofane, Zonara e Cedreno, per avere
tradito Basilisco tiranno, ed ajutato Zenone
Augusto a risalire sul trono. Egli
ne ebbe in quest'anno per guiderdone il
consolato, e da lì a qualche altro anno la
morte. Erano intanto fieramente turbate
dagli eretici eutichiani le chiese d'Oriente,
e specialmente le patriarcali di Alessandria
ed Antiochia. Però <i>papa Simplicio</i>
non omise diligenza e premura alcuna,
affinchè si reprimesse l'audacia di coloro.
Indusse <i>Acacio</i> patriarca di Costantinopoli
a raunare un concilio, in cui condannò
Timoteo Eluro, Pietro Fullone ed altri
capi di quella eresia e perturbazione. Altrettanto
fece in Roma anche lo stesso
pontefice Simplicio; ma con poco frutto,
perciocchè Acacio non diceva davvero, ed
in breve si venne a scoprire che lo stesso
Zenone Augusto favoriva gli eretici.
Nulla di più aggiungo, perchè intorno a
questi affari son da leggere gli Annali del
cardinal Baronio e del padre Pagi. Non
si sa che Odoacre re d'Italia stendesse
fuori d'essa la sua signoria; nè che popolo
alcuno della Gallia o della Spagna
<span class="pagenum"><a id="Page_672"></a>[672]</span>
prestasse a lui ubbidienza, come aveano
fatto in addietro agl'imperadori romani.
E quantunque ci manchino lumi per questi
tempi intorno allo stato delle provincie
oltramontane; pure resta assai fondamento
per poter dire, che cominciando
dalle Alpi marittime che dividono l'Italia
dalla Gallia, si stendeva il dominio
de' Visigoti per tutta la parte meridionale
di essa Gallia, e di là dai Pirenei, abbracciando
la Catalogna, l'Aragona e la Navarra,
continuando poi fino a Siviglia.
La Gallizia gemeva sotto il giogo degli Svevi
col Portogallo. Nella parte poi della
Gallia che cominciava dal giogo delle
Alpi Cozie colla Savoia e Borgogna, che
era allora più ampia d'oggidì, signoreggiava
il re e la nazione de' Borgognoni, i
quali erano collegati coi Romani. Anche
i Britanni, già venuti dalla gran Bretagna
nella Gallia, aveano quivi formata una signoria
con dar titolo di re al principe
loro. L'altre provincie settentrionali,
giacchè non poteano aver più comunicazione
coi padroni dell'Italia, si governavano
da sè stesse, senza riconoscere signore
alcuno. E Zosimo <span class="fnote">[Zosim., lib. 6 Histor.]</span> scrive, che
ne' primi anni del secolo quinto, dappoichè
seguì la ribellione di Costantino tiranno
della Gallia, molte di quelle provincie
si rimisero in libertà, e, cacciati i
magistrati romani, cominciarono a governarsi
coi proprii. Che se qualche città
vi restava che amasse di stare all'ubbidienza
dell'imperio romano, questa non
si volle sottomettere al barbaro Odoacre,
come vedremo nell'anno 480. Nè sussiste
già, come hanno osservato uomini
dotti, che il popolo de' Franchi prima di
questi tempi avesse fermato il piede nelle
Gallie suddette. Passarono ben qualche
volta i Franchi il Reno, e devastarono il
paese, ma se ne ritornarono addietro.
Però a Clodoveo loro re si riferisce la
conquista delle Gallie, siccome, andando
avanti, verremo intendendo.
</p>
<hr />
</div>

<div class="chapter">
<p>
<span class="pagenum"><a id="Page_673"></a>[673]</span>
</p>

<h2 class="hidden"><a id="CDLXXIX"></a>CDLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Simplicio</span> papa 12.</td>
  </tr>
  <tr>
    <td><span class="smcap">Zenone</span> imperadore 6.</td>
  </tr>
  <tr>
    <td><span class="smcap">Odoacre</span> re 4.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Zenone Augusto</span> per la terza volta,
senza collega.
</p>

<p>
Passò ancora quest'anno senza che
in Occidente fosse creato console alcuno,
secondochè si costumava in addietro. Per
testimonianza di Marcellino conte <span class="fnote">[Marcell. Comes, in Chron.]</span>,
<i>Teoderico</i> Amalo, figliuolo di Teodomiro
re degli Ostrogoti, che fu poi re d'Italia,
mosse guerra in questi tempi all'imperio
d'Oriente, con devastar la Grecia, e giugnere
fino alla città di Durazzo, di cui si
impadronì, come abbiamo dai frammenti
di Malco istorico <span class="fnote">[Malch., in Hist. Byzant., tom. 1, pag. 81.]</span>. Toccò a Zenone
Augusto, uomo dappoco, la fortuna di
aver per suo generale nell'Illirico un personaggio
sommamente lodato dal suddetto
storico Marcellino, cioè <i>Sabiniano</i>, il quale
per la rara sua prudenza e valore, e spezialmente
per avere rimesso in piedi la
disciplina militare, si potè paragonare agli
antichi capitani della repubblica romana.
Questo Sabiniano adunque, con quelle poche
milizie che potè raunare, si oppose
ai progressi di Teoderico; e più coll'ingegno
che colla forza l'indusse a desistere
da quelle violenze, con fargli sperare
onori e vantaggi dall'imperador Zenone.
In fatti era anche tale il desiderio
di Teoderico, narrando il suddetto
Malco ch'egli si esibì pronto a posar le
armi, oppur di far guerra a <i>Teoderico</i> figliuolo,
di Triario, capo di un'altra parte
di Goti che si era stabilita nella Tracia,
esigendo poi in ricompensa d'essere creato
generale d'armata in luogo del suddetto
Teoderico suo emulo, d'essere ammesso
come cittadino in Costantinopoli,
e di potere aver parte negli uffizii del pubblico.
Aggiunse inoltre che egli era pronto,
<span class="pagenum"><a id="Page_674"></a>[674]</span>
se l'imperadore comandava, <i>di passare
in Dalmazia, per cacciare di colà Nipote</i>:
parole che ci fanno abbastanza intendere
che <i>Nipote</i> già imperador d'Occidente,
benchè avesse perduta l'Italia, non lasciava
però di tener salda sotto il suo dominio
la Dalmazia. Sotto quest'anno rapporta
Vittor Turonense <span class="fnote">[Victor Turonensis, in Chron.]</span> la fiera persecuzione
che di sopra accennammo, fatta
da <i>Unnerico</i> re de' Vandali in Africa
ai cattolici; ma di questa parleremo
più abbasso. Egli è ben certo, per attestato
di Ennodio <span class="fnote">[Ennod., in vita S. Epiph. Ticin. Episc.]</span>, che in questi tempi
sant'<i>Epifanio</i> vescovo di Pavia, confidato
nell'aiuto di Dio e del popolo, si applicò a
riedificare il duomo della sua città, rovinato
nell'entrata violenta de' Barbari, come
di sopra si è detto. E gli venne fatto. Nè
contento di avere adornata coi sacri edifizii
essa città, procurò ancora ed ottenne
da Odoacre l'esenzion dei tributi ai
cittadini suoi per cinque anni avvenire,
affinchè potessero riaversi dagl'immensi
danni patiti nella presa della città. E perciocchè
<i>Pelagio</i> prefetto del pretorio per
esso re Odoacre faceva pagare ai popoli
della Liguria nei contratti il doppio di
quel tributo che si pagava per l'addietro
con intollerabil gravezza de' sudditi, ricorsi
quei popoli al santo prelato per
aiuto, egli in persona andò, dimandò, ed
ottenne la giusta moderazione di quegli
aggravii. Probabilmente succedette in questi
tempi la sedizione mossa contra di
Zenone Augusto da <i>Marciano</i>, figliuolo
del già imperador d'Occidente <i>Antemio</i>,
e cognato d'esso Zenone. Aveva per moglie
<i>Leonzia</i> figliuola del già Leone Augusto,
e di Verina imperadrice; e saltatogli
in pensiero che ad essa sua moglie
appartenesse l'imperio d'Oriente, per esser
ella nata, mentre Leone suo padre
era imperadore, laddove <i>Arianna</i> moglie
di Zenone Augusto era venuta alla luce
prima che il padre avesse ottenuta l'imperiale
dignità: mosse perciò guerra a
Zenone, aiutato dai propri fratelli <i>Romolo</i>
<span class="pagenum"><a id="Page_675"></a>[675]</span>
e <i>Procopio</i> <span class="fnote">[Theoph., in Chronogr. Evagrius, lib. 3,
cap. 26.]</span>. Seguì una battaglia entro
la stessa città di Costantinopoli, in cui
le truppe di Zenone ebbero la peggio, e
furono astrette a ritirarsi nel palazzo, e
poco mancò che Marciano anch'egli non
vi mettesse il piede. Ma non seppe Marciano
profittar del buon vento. Passò egli
la notte in cenar bene e dormir meglio;
ed intanto Illo general di Zenone con doni
guadagnò buona parte dei di lui soldati, di
modo che la seguente mattina Marciano
accortosi che gli erano state tagliate le penne,
altro spediente non trovò che di scapparsene
in chiesa. Per ordine di Zenone fu
dipoi ordinato prete, e mandato a Papurio
castello della Cappadocia in esilio. I
suoi fratelli Romolo e Procopio, colti la
notte da Illo, mentre si lavavano, ed appresso
fuggiti dalle di lui mani, si ritirarono
a Roma. Ma abbiamo da Malco <span class="fnote">[Malchus, tom. 1 Hist. Byz. pag. 87.]</span>,
da Candido istorico <span class="fnote">[Candidus, apud. Pothium, Cod. 79.]</span>, che Procopio si
rifugiò presso di <i>Teoderico</i> figliuolo di
Triario re di una parte dei Goti, e non è
più probabile che Odoacre avesse sì facilmente
ammesso in Roma chi vantava per
padre un imperadore. Scrisse lo stesso
Malco che il suddetto Teoderico, udita
ch'ebbe le sedizione eccitata da Marciano,
mosse la sua armata verso Costantinopoli
sotto pretesto di aiutar Zenone.
Ma Zenone conoscendo con che volpe
avea a fare, gli spedì incontro <i>Pelagio</i>, il
quale parte colle minacce, parte con regali
a Teoderico, e con profusione di
molto danaro ai suoi Goti, lo indusse a
tornarsene indietro. Vedremo all'anno
seguente una simil mossa di Teoderico
verso Costantinopoli, con lasciarmi in
qualche dubbio, se piuttosto a quello che
a questo anno si avesse da riferire la raccontata
sedizion di Marciano. Ma sì Evagrio
che Malco e Teodoro lettore <span class="fnote">[Theodorus Lector, lib. 1 Histor. Eccl.]</span>
assai dimostrano che questo affare succedette
molto tempo prima che il suddetto
<span class="pagenum"><a id="Page_676"></a>[676]</span>
Teoderico venisse a morte, e però qui
par meglio il dar luogo ad un tale avvenimento.
</p>
<hr />
</div>

<div class="chapter">
<h2 class="hidden"><a id="CDLXXX"></a>CDLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXX</span>. Indizione <span class="scp">III</span>.</td>
  </tr>
  <tr>
    <td><span class="smcap">Simplicio</span> papa 13.</td>
  </tr>
  <tr>
    <td><span class="smcap">Zenone</span> imperadore 7.</td>
  </tr>
  <tr>
    <td><span class="smcap">Odoacre</span> re 5.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Basilio</span> <i>juniore</i>, senza collega.
</p>

<p>
Questo <i>Basilio</i>, secondochè credono
il Sigonio, il Panvinio e il padre Pagi, fu
creato console in Occidente dal re Odoacre,
il quale probabilmente alle istanze
del senato condiscese a restituir l'uso
dei consoli in Roma; se pure ciò non avvenne,
perch'egli stanco dei negoziati fatti
con Zenone Augusto, per essere riconosciuto
re d'Italia, senza cavarne altro
frutto, determinossi a valersi della sua
autorità, senza voler più dipendere da
esso imperadore. È chiamato <i>Basilio juniore</i>
a distinzione dell'altro Basilio che
fu console nell'anno 463. Truovasi <i>Basilio
prefetto del pretorio</i> in Roma, e <i>patrizio</i>
nell'anno 483, menzionato nel concilio
romano, e probabilmente quello stesso
che ora è console. Tuttavia perchè è ben
da stupire come Zenone Augusto non
dichiarasse il suo console nel presente
anno, forse non è certo che il suddetto
Basilio console appartenesse all'Occidente.
Siccome abbiam veduto, <i>Nipote</i> già
imperadore, cacciato da <i>Oreste</i> padre di
Augustolo, s'era ritirato nella Dalmazia,
e quivi ritenendo il nome di Augusto,
comandava ancora a quei popoli fedeli a
lui, perchè anch'esso era di quella nazione.
Ma egli trovò de' traditori in casa
propria. Marcellino conte <span class="fnote">[Marcell. Comes, in Chron.]</span> al presente
anno scrive che <i>Nipote</i> stando in una villa
non lungi da Salona, per insidie a lui
tese da <i>Viatore</i> ed <i>Ovida</i>, ch'erano dei
suoi conti, cioè uffiziali della stessa corte,
fu levato di vita. Il Cronologo del Cuspiniano <span class="fnote">[Chronologus Cuspiniani.]</span>
in due parole sotto questo
<span class="pagenum"><a id="Page_677"></a>[677]</span>
console dice, che <i>Nipote fu ucciso nel
dì 9 di maggio</i>. Crede il Sigonio che per
odii privati succedesse questa iniquità, e
che il fatto dispiacesse non poco al re
Odoacre, per quello che dirò all'anno seguente:
e ciò potrebbe essere stato. Ma
non crederò già col Sigonio che Nipote
menasse una vita privata in Dalmazia,
per le ragioni addotte di sopra. Qui prende
il padre Pagi <span class="fnote">[Pagius, Crit. Baron.]</span> ad illustrare un avvenimento
che vien accennato da Candido
storico presso Fozio <span class="fnote">[Photius, in Bibliotheca Cod. 79.]</span>. Narra egli che
dopo essere stato <i>deposto</i> (e non già dopo
essere stato <i>ucciso</i>, come dottamente osserva
esso padre Pagi) <i>Nipote imperadore
romano</i> e scacciato il suo successor
<i>Augustolo</i>, <i>Odoacre</i> s'impadronì dell'Italia
e di Roma. E che <i>non accordandosi
con lui i Galli occidentali, inviarono una
ambascieria a Zenone Augusto; ed essendone
nello stesso tempo stata inviata una
altra al medesimo imperadore da Odoacre,
parve che Zenone inclinasse più a favorire
Odoacre</i>. Fanno argomentare queste parole,
che tuttavia restasse nella Gallia
qualche popolo fedele al romano imperio,
che nondimeno ricusava di riconoscere
per suo signore Odoacre re d'Italia. Potrebbono
anche appartenere a questi tempi
le suddette ambascerie. Ora il Pagi pretende
che da queste ambascerie non sieno
punto diverse quelle che Malco istorico riferisce
inviate a Zenone, e delle quali si è
parlato di sopra all'anno 476. Ma difficilmente
i saggi lettori concorreranno in
sì fatta opinione. Candido scrive che i
<i>Galli occidentali</i> (per distinguerli dai <i>Galati</i>,
cioè dai <i>Galli orientali</i>) mandarono
i loro ambasciatori a Zenone Augusto, e
che <i>Odoacre</i> anch'egli spedì i suoi. Malco
all'incontro chiaramente ci fa sapere che
<i>Augusto figliuolo di Oreste</i>, udito che ebbe
il risorgimento di Zenone, <i>forzò il senato
di Roma</i> ad inviargli degli ambasciatori.
Adunque <i>Augustolo</i> tuttavia comandava,
<span class="pagenum"><a id="Page_678"></a>[678]</span>
e la spedizione di quegli ambasciatori fu
fatta, per quanto si può conghietturare,
ad istigazione di Odoacre, il quale sui
principii del suo governo impiegò esso Augustolo
e il senato romano per ottenere
l'approvazione dell'imperadore d'Oriente.
Aggiugne che ne' medesimi giorni <i>Nipote</i>
decaduto dall'imperio, e ritirato in
Dalmazia, inviò anche egli ambasciatori
a Zenone, supplicandolo del suo aiuto
per ricuperare la primiera sua dignità e
fortuna. Come ognun vede, nulla han che
fare queste ambascerie con quelle dei
<i>Galli</i> e di <i>Odoacre</i>, inviate per altri fini
a Costantinopoli. Quanto a Zenone, egli,
siccome già accennammo, conferì il patriziato
ad Odoacre, credendo ch'egli aiuterebbe
<i>Nipote</i>. Ma il Barbaro spogliò <i>Augustolo</i>
dell'imperio, e non rimise <i>Nipote</i>
sul trono, perchè più ebbe a cuore l'esaltazione
propria che l'altrui. Secondo i conti
del cardinal Baronio, <i>Unnerico</i> re dei
Vandali alle forti istanze di <i>Zenone</i> Augusto
e di <i>Placidia</i> vedova di Olibrio già imperador
d'Occidente, condiscese in questi
tempi, che dopo ventiquattro anni di
sede vacante fosse eletto dal clero e dal
popolo cattolico di Cartagine il loro vescovo;
e questi fu <i>Eugenio</i> prelato che per
le sue insigni virtù illustrò non poco la
Chiesa cartaginese. Crede il padre Pagi
che l'elezione di Eugenio e le preghiere
di Zenone Augusto, per ottener questa
grazia da Unnerico, sieno da riferire al
precedente anno, perchè allora si celebrarono
i quinquennali di Zenone dopo
la morte di Leone juniore, ed in tali
occasioni solevano gl'imperadori segnalarsi
con qualche illustre azione. Ma sembrerà
ben debole questa ragione ai lettori,
oltre al potersi mettere in dubbio
que' medesimi quinquennali, immaginati
da esso padre Pagi, innamorato forse
troppo di quella sua creduta importantissima
scoperta.
</p>
<hr />
</div>

<div class="chapter">
<p>
<span class="pagenum"><a id="Page_679"></a>[679]</span>
</p>

<h2 class="hidden"><a id="CDLXXXI"></a>CDLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Simplicio</span> papa 14.</td>
  </tr>
  <tr>
    <td><span class="smcap">Zenone</span> imperadore 8</td>
  </tr>
  <tr>
    <td><span class="smcap">Odoacre</span> re 6.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Placidio</span>, senza collega.
</p>

<p>
È di parere Onofrio Panvinio <span class="fnote">[Panvin., in Fast.]</span> che
questo console fosse creato in Occidente;
e veramente il nome latino di <i>Placido</i>, ossia
di <i>Placidio</i>, come ha Cassiodoro <span class="fnote">[Cassiodorus, in Fastis.]</span>,
può aiutare la di lui conghiettura. Ma non
è certo l'affare, giacchè poco fondamento
si può fare sul nome, pel commercio che
passava allora tra i Latini e Greci. Da
Teodosio il Grande nacque in Costantinopoli
Galla <i>Placidia</i>, ed ivi parimente <i>Pulcheria</i>
Augusta figliuola d'Arcadio nacque.
E pure tanto <i>Pulcheria</i> che <i>Placidia</i>
sono nomi latini. Dal suddetto Cassiodoro
abbiamo all'anno presente, che il re
Odoacre passato colle sue forze in Dalmazia,
vinse ed uccise <i>Odiva</i> conte, cioè quel
medesimo che proditoriamente avea tolta
la vita a <i>Nipote</i> imperadore. Questa azione
di Odoacre ci dà motivo di argomentare
ch'egli avesse in addietro avuto dell'amore,
o almen del rispetto per esso
Nipote, con lasciarlo pacificamente signoreggiar
nella Dalmazia, perchè Zenone
Augusto glielo avea raccomandato; e che,
udita poi la violenta sua morte, accorresse
per far vendetta dei traditori. Ma probabilmente
a questo desiderio s'aggiunse
l'altro di sottomettere quella provincia
al suo dominio, giacchè abbastanza si
conosce che quell'<i>Odiva</i> conte, dopo avere
assassinato Nipote, doveva avere
assunta la signoria della Dalmazia, ed
era colle armi in mano, di maniera che
fu necessario il vincerlo colla forza. In
questi tempi <i>Teoderico</i> figliuolo di Triario,
re di una parte dei Goti, e diverso
da <i>Teoderico Amato</i>, che fu poi re d'Italia,
<span class="pagenum"><a id="Page_680"></a>[680]</span>
ed era allora emulo del suddetto,
fece, secondochè scrive Marcellino conte <span class="fnote">[Marcell. Comes, in Chron.]</span>,
le cui parole son ripetute da Giordano <span class="fnote">[Jordan., de Regn. Success.]</span>,
fece, dico, un'irruzione nella
Tracia, con giungnere fino ad Anaplo,
quattro miglia lungi da Costantinopoli;
ma non istette molto a ricondurre indietro
la sua armata con ammirazion di tutti,
perchè non recò danno alcuno notabile al
paese: il che non è ben poco credibile.
Malco istorico <span class="fnote">[Malch., tom. 1 Hist. Byz.]</span> parla molto di lui. Teofane <span class="fnote">[Theoph. in Chronogr.]</span>
all'incontro scrive ch'egli era
nipote della moglie del fu <i>Aspare</i> patrizio,
ed era stato generale di Basilisco tiranno,
con aggiugnere ch'egli in questa mossa,
dopo avere devastate varie contrade
della Tracia, per avere scoperta una congiura
dei suoi familiari, tornò addietro e
gli uccise; il che vien confermato da Evagrio.
Seguita a dire Marcellino che
mentre costui s'incamminava con fretta
verso l'Illirico, forse quivi sperando di
far meglio i fatti suoi, avendone avuto
paura il suo cavallo, si spiccò accidentalmente
dalla cima di una carretta un dardo
(Teofane dice un'asta) che il ferì;
del che egli fra non molto si morì con
gran festa e giubilo dei sudditi dell'imperio
d'Oriente che aveano ricevuto in addietro
gravissimi danni ed aggravii da lui.
Ma questa consolazione troppo restò amareggiata
per la morte succeduta verso
i medesimi tempi di quel <i>Sabiniano</i> generale
dell'armata cesarea, che tanto vien
commendato dal suddetto Marcellino istorico,
senza ch'egli avesse tempo di eseguir
tutte le sue idee per rimettere in
buono stato gli affari dell'imperio orientale.
Nel presente anno crede il padre Pagi
che seguisse la morte di <i>Childerico</i> re
de' Franchi, e non già nell'anno 484,
come altri hanno preteso. Ebbe per successore
<i>Clodoveo</i> suo figliuolo, celebratissimo
re di quella nazione, siccome vedremo.
</p>
<hr />
</div>

<div class="chapter">
<p>
<span class="pagenum"><a id="Page_681"></a>[681]</span>
</p>

<h2 class="hidden"><a id="CDLXXXII"></a>CDLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Simplicio</span> papa 15.</td>
  </tr>
  <tr>
    <td><span class="smcap">Zenone</span> imperadore 9.</td>
  </tr>
  <tr>
    <td><span class="smcap">Odoacre</span> re 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Trocondo</span> e <span class="smcap">Severino</span>.
</p>

<p>
<i>Trocondo</i> console del presente anno
fu creato in Oriente, ed era fratello di
<i>Illo</i> stato console nell'anno 478. Anch'egli
col fratello avea tradito Basilisco
tiranno, col voltar casacca in favor di
Zenone: servigio rimunerato dipoi con
questa dignità. <i>Severino</i> sostenne il consolato
in Occidente, ed è appellato <i>juniore</i>,
per distinguerlo dall'altro ch'era
proceduto console nell'anno 461. Per
relazione di Marcellino conte <span class="fnote">[Marcell. Comes, in Chron.]</span>, nell'anno
presente <i>Teoderico Amalo</i> re dei
Goti, che acquistò dipoi il regno d'Italia,
dianzi amico, e poi divenuto (non se ne
sa il perchè) nemico, mosse guerra di
nuovo a Zenone imperador d'Oriente;
ed entrato coll'armi nell'una e nell'altra
Macedonia, siccome ancor nella Tessalia,
vi commise dei gran saccheggi;
e questa calamità spezialmente toccò
a Larissa metropoli della stessa Tessalia.
Era intanto salito ad una gran
possanza nella corte di Zenone Augusto
il poco fa mentovato <i>Illo</i>, generale dell'armi,
e stato già console. Racconta
Teofane <span class="fnote">[Theoph., in Chronogr.]</span>, che, per consiglio di costui,
Zenone s'indusse a mandar via da Costantinopoli
<i>Verina Augusta</i> suocera sua
e vedova di Leone imperadore. Avendola
sotto varii pretesti indotta a passare
a Calcedone, fecela di colà condurre al
castello di Papurio, per vivere insieme con
<i>Leonzia</i> sua figliuola e con <i>Marciano</i> suo
genero, relegati colà. Cominciò allora
Verina a tempestar con lettere <i>Arianna</i>,
l'altra sua figliuola e moglie d'esso Zenone
Augusto, acciocchè le impetrasse
la grazia, ed ella ne fece vivissime istanze
<span class="pagenum"><a id="Page_682"></a>[682]</span>
al marito. Saputa dipoi che da Illo era
proceduta la risoluzion presa di cacciar
in esilio essa sua madre, tanto fece Arianna,
che impetrò da Zenone di poterne
far vendetta. Mandò pertanto un sicario
per levarlo dal mondo; ma costui
nel tirargli un colpo di spada, impedito
da uno dei servi d'Illo, arrivò solamente
a tagliargli l'orecchia destra. Benchè
Zenone fingesse di nulla sapere di questo
attentato, pure Illo accortosi onde era
venuto il malanno, mostrò desiderio di
passar in Asia per mutar aria, e guarir
meglio dalla ferita. Ne ottenne la licenza
da Zenone, il quale per placarlo il dichiarò
prefetto di tutto l'Oriente, con
dargli in oltre un'ampia podestà di crear
dei duci. Prese Illo in sua compagnia
<i>Leonzio</i> patrizio di nazione siriaca, generale
dell'esercito della Tracia, ed uomo
non meno esperto nelle scienze che
nell'arte della guerra, con <i>Pamprepio</i> senatore,
accusato dianzi di magia. Passò
ad Antiochia, dove raunato un gran seguito
di gente, cominciò a manipolare
una ribellione contra dell'imperadore, e
l'eseguì, siccome vedremo andando innanzi.
Non è però certo che questa tela
cominciasse in quest'anno; perciò assai
confusa si truova la Cronologia di Teofane
in questi ed altri tempi. Pubblicò
Zenone Augusto in quest'anno il suo
<i>Enotico</i>, cioè un suo editto, per unire insieme
gli eutichiani e nestoriani eretici
coi cattolici, contenente una esposizion
della fede, per cui, benchè mostrasse di
detestar gli errori di quegli eresiarchi,
pure venne in certa maniera a rigettare
il sacro concilio di Calcedone, con iscoprirsi
anche fautore dell'eresia. Acacio
vescovo di Costantinopoli fu creduto
consigliere e promotore di questa novità,
anzi di questa sacrilega insolenza, non
appartenendo ai principi del secolo il regolar
la dottrina della Chiesa, ma sì bene
ai vescovi, e spezialmente ai romani
pontefici, a' quali Iddio ha data questa
cura e facoltà. Perciò papa Simplicio e
tutti i buoni cattolici si opposero a questo
<span class="pagenum"><a id="Page_683"></a>[683]</span>
editto, che partorì poi dei gravissimi
sconcerti in Oriente, come si può vedere
presso gli autori della Storia ecclestiastica.
Trovasi ancora che in quest'anno
esso papa scrisse una forte lettera <span class="fnote">[Tom. 4 Concilior. Labbe.]</span> a
<i>Giovanni</i> arcivescovo di Ravenna, perchè
avea consacrato per forza, cioè al
dispetto dei cittadini, vescovo di Modena
<i>Gregorio</i>, minacciandolo di gastigo se
in avvenire avesse commesso di simili
falli. Puossi conghietturare che in questi
tempi l'Italia godesse una gran quiete,
al vedere che nè di Odoacre, nè di
avvenimento alcuno s'incontra memoria
presso gli antichi storici. E veramente Odoacre,
benchè Barbaro di nazione, pure
ammaestrato in Italia, non si sa che facesse
aspro o cattivo governo de' popoli; ed
inoltre, quantunque ariano, niuna novità
indusse in pregiudizio della Chiesa cattolica,
non restando alcuna querela di
questo nè dalla parte dei papi, nè da
quella degli scrittori. I Latini ed i Greci
chiamavano Barbaro chiunque non
era della lor nazione; ma ci sono stati
dei Barbari più buoni, prudenti e puliti
che gli stessi Latini e Greci.
</p>
<hr />
</div>

<div class="chapter">
<h2 class="hidden"><a id="CDLXXXIII"></a>CDLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Felice III</span> papa 1.</td>
  </tr>
  <tr>
    <td><span class="smcap">Zenone</span> imperadore 10.</td>
  </tr>
  <tr>
    <td><span class="smcap">Odoacre</span> re 8.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Fausto</span>, senza collega.
</p>

<p>
Fu creato console <i>Fausto</i> in Occidente,
ciò apparendo dalla vita di papa
Simmaco presso Anastasio <span class="fnote">[Anastas. Bibl. in Vit. Symmachi.]</span>. Abbiamo
una lettera di Alcimo Avito <span class="fnote">[Avitus, epist. 31, apud Sirmondum.]</span>, scritta
a <i>Fausto</i> e <i>Simmaco</i> senatori di Roma.
Crede il padre Sirmondo che il primo
fosse il medesimo che si trova console
in quest'anno. Egli è nominato <i>Aginantus</i>,
o <i>Aginatius Faustus</i> nel sepolcro di
Mandrosa presso il Grutero <span class="fnote">[Gruter., Thes. Inscript. pag. 1055, n. 3.]</span> e
<span class="pagenum"><a id="Page_684"></a>[684]</span>
Fabretti <span class="fnote">[Fabrett., Inscr. pag. 558.]</span>. Truovasi ancora all'anno 490
console un altro <i>Fausto</i>, appellato perciò
<i>juniore</i>. Mancò di vita in quest'anno
<i>san Simplicio</i> papa, e la sua morte,
per quanto abbiamo da Anastasio, accadde
nel dì 2 di marzo. Fu pontefice
di petto e zelo indefesso per la vera fede
cattolica, e non omise diligenza veruna
per rimediar alle piaghe ostinate delle
chiese di Oriente. Allorchè si venne a
raunare il clero per eleggere il successore
nel Vaticano, v'intervenne un ministro
del re Odoacre, cioè <i>sublimis et eminentissimus
vir praefectus praetorio,
atque patricius, agens etiam vices praecellentissimi
regis Odoacris, Basilius</i> <span class="fnote">[Concil. Roman. sub Symmac. Can. 12.]</span>.
Si crede quel medesimo che era stato
console nell'anno 480, e che da Apollinare
Sidonio <span class="fnote">[Sidon., lib. 1, ep. 9.]</span> è sommamente commendato.
Questi intimò alla sacra raunanza,
che, secondo il ricordo e comandamento
lasciato dal beatissimo <i>papa nostro Simplicio</i>,
per ischivare gli scandali, non si
potesse celebrare l'elezione del nuovo
pontefice senza consultar prima esso prefetto.
Pensa il cardinal Baronio <span class="fnote">[Baron., Annal. Eccl.]</span> che
una tale scrittura fosse supposta a papa
Simplicio, e finta dagli scismatici in occasion
delle controversie che insorsero
dipoi dell'elezione di Simmaco. E potrebbe
essere stato così. Imperciocchè vero
è bensì che i vescovi nel concilio romano
all'udirne parlare, non pretesero già
che fosse un'impostura; nientedimeno
sostennero, e con tutta ragione, che fosse
scrittura invalida, sì perchè era contra i
canoni, non dovendo dipendere l'elezion
de' sommi pontefici dalle persone laiche,
e sì ancora perchè quella scrittura non
era sottoscritta da alcun romano pontefice:
il che bastò a screditarla. E certo,
se papa Simplicio avesse voluto ordinare
quanto fu esposto da Basilio, avrebbe
saputo egli formare il decreto, nè avrebbe
lasciato in balìa ad un laico di significare
<span class="pagenum"><a id="Page_685"></a>[685]</span>
al clero i suoi sentimenti. Però
nel suddetto concilio fu giudicata quella
scrittura di niun valore, e deciso che
non dovesse aver luogo fra gli statuti ecclesiastici.
Successivamente adunque fu
eletto papa <i>Felice III</i>, di patria romano,
parroco del titolo di Fasciola, uomo di
eminenti virtù, che non tardò a rigettare
l'enotico di Zenone imperadore, e a procedere
contra di <i>Acacio</i> vescovo di Costantinopoli
e contro gli altri perturbatori
della dottrina e Chiesa cattolica, come
si può vedere nella storia ecclesiastica.
</p>

<p>
In quest'anno medesimo, <i>Unnerico</i>
re dei Vandali in Africa, covando già un
astio incredibile contra de' Cattolici, perchè
di setta ariano, cominciò verisimilmente
circa questi tempi una fiera persecuzione
contra de' medesimi, e massimamente
contra de' vescovi, la qual viene
lagrimevolmente descritta da Vittore
Vitense <span class="fnote">[Victor Vitensis, lib. 1, de Persecut., lib. 2.]</span>, con proibire ai laici l'aver
posto alcuno in corte, e luogo nella milizia,
con occupare i lor beni e quei dei
vescovi che venivano a mancar di vita.
Prigioni, esilii, tormenti provò chiunque
era costante nella religion cattolica, nè
voleva abbracciar la setta ariana. Basterà
per tutto il sapere che in varii tempi
circa cinquemila tra vescovi, preti, diaconi,
ed altri del clero, furono cacciati
in esilio, e moltissimi relegati fra le solitudini
del deserto. Ma il furore di questa
persecuzione principalmente divampò
nell'anno susseguente. Abbiamo da
Marcellino conte <span class="fnote">[Marcell. Comes, in Chron.]</span> che in quest'anno
Zenone Augusto, sì per avere un nemico
di meno, e sì per fortificare il suo Stato
contra chi era dietro a turbarlo, guadagnò
con regali ed onori <i>Teoderico</i> re, ossia
duca de' Goti della stirpe Amala, re dipoi
dell'Italia, creandolo generale delle
sue guardie, e disegnandolo console per
l'anno prossimo venturo. Gli assegnò
ancora una parte della Dacia ripense e
della Mesia inferiore; provincie, le quali,
siccome vedremo, pare che allora fossero
<span class="pagenum"><a id="Page_686"></a>[686]</span>
possedute dai Gepidi e Bulgari, acciocchè
le conquistasse e servissero poi
di abitazione ai suoi Goti: con che avrebbono
potuto accorrere più facilmente
ai bisogni d'esso imperadore. Giordano
istorico aggiugne <span class="fnote">[Jordan., de Reb. Get., cap. 57.]</span> che Zenone
l'adottò per <i>figliuolo</i>, non già per una
legale adozione, portante la succession
negli stati, ma per una adozion di onore;
e gli fece fare una statua a cavallo, che
fu alzata davanti al palazzo imperiale.
Non è poi da stupire perchè Zenone venisse
a tanta profusion di onori verso di
Teoderico, perciocchè aveva già per isperienza
provato quanto valesse l'aiuto
suo, allorchè ebbe da abbattere Basilisco
il tiranno e da ricuperare l'imperio.
Allora, per quanto s'ha da Ennodio <span class="fnote">[Ennod., in Panegyr. Theoderici.]</span>,
autore contemporaneo, e dall'Anonimo
Valesiano <span class="fnote">[Anonymus Vales.]</span>, egli chiamò in suo soccorso
il medesimo Teoderico, e col suo
braccio risalì sul trono. Ma non pensò
mai daddovero a ricompensarlo, se non
se nel presente anno; e massimamente
perchè cresceva il bisogno di sì bravo
capitano pel brutto temporale che nell'Oriente
s'andava sempre più formando
contra di lui. Siccome è detto di sopra,
<i>Illo</i>, patrizio e prefetto dell'Oriente, malcontento
di Zenone, seguitava a macchinar
la di lui rovina; e però in questo
anno diede principio alla ribellione. Racconta
Teofane <span class="fnote">[Theoph., in Chronogr.]</span> ch'egli in compagnia
di <i>Leonzio</i> e d'altri suoi congiurati si
portò al castello di Papurio nella Cappadocia,
e ne estrasse <i>Verina Augusta</i>, vedova
di Leone imperadore, che era quivi
ristretta per ordine di Zenone Augusto
suo genero, e la condusse alla città
di Tarso nella Cilicia, con disegno che
essa dichiarasse imperadore il suddetto
Leonzio patrizio; il che fu eseguito nell'anno
susseguente. In tal congiuntura
è da credere che anche <i>Leonzia</i> figliuola
d'essa Augusta e <i>Marciano</i> già suo
<span class="pagenum"><a id="Page_687"></a>[687]</span>
consorte, ordinato prete, imprigionati
anch'essi in quel castello, ricuperassero
la lor libertà.
</p>
<hr />
</div>

<div class="chapter">
<h2 class="hidden"><a id="CDLXXXIV"></a>CDLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXIV</span>. Indiz. <span class="scp">VII</span>.</td>
  </tr>
  <tr>
    <td><span class="smcap">Felice III</span> papa 2.</td>
  </tr>
  <tr>
    <td><span class="smcap">Zenone</span> imperadore 11.</td>
  </tr>
  <tr>
    <td><span class="smcap">Odoacre</span> re 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Teoderico</span> e <span class="smcap">Venanzio</span>.
</p>

<p>
Il primo de' consoli è <i>Teoderico</i>, da
noi poco fa veduto re, ossia duca dei
Goti, a cui Zenone Augusto, per maggiormente
affezionarselo, conferì questa insigne
dignità. L'altro, cioè <i>Venanzio</i>, è
console creato in Occidente. Pienamente
scoppiò nel presente anno la congiura
d'<i>Illo</i> patrizio contra di Zenone imperadore
d'Oriente. Abbiamo da Marcellino
conte <span class="fnote">[Marcell. Comes, in Chron.]</span> che costui, al pari dello
stesso Augusto, era di nazione isauro,
ed insieme con <i>Leonzio</i> patrizio si ribellò
a Zenone. Poco dice questo scrittore.
Vittor Turonense <span class="fnote">[Victor Turonensis, in Chron.]</span> anche egli solamente
scrive, che Leonzio colla fazione
d'Illo patrizio occupò l'imperio nella
Isauria. Non solamente in Isauria, ma
in buona parte dell'Asia prese fuoco
questa ribellione. Qui è da ascoltare
Teofane <span class="fnote">[Theoph., in Chronogr.]</span>, tuttochè egli a me paia stendere
in troppi anni questo avvenimento,
e che sia confusa non poco la sua Cronologia.
Narra egli adunque che <i>Verina
Augusta</i> proclamò e coronò imperadore
in Tarso <i>Leonzio</i> patrizio, e susseguentemente
spedì lettere circolari agli Antiocheni
e popoli della Soria, e a tutti i
prefetti d'Oriente, dell'Egitto e della
Libia (se non v'ha errore in questa parola,
vegniamo a sapere che la Libia
confinante coll'Egitto riconosceva tuttavia
l'imperio romano, e non già i Vandali
tiranni dell'Africa), notificando loro
che veggendo essa sempre più andare
di male in peggio gli affari dell'imperio
<span class="pagenum"><a id="Page_688"></a>[688]</span>
a cagione de' vizii di Zenone, avea perciò
coronato <i>Leonzio</i> imperadore, uomo
piissimo ed a proposito per rimediare
ai disordini e conservare la salute della
repubblica. Fu da ognuno con grandi
acclamazioni accettato il novello Augusto.
Dice di più, che Leonzio come imperadore
entrato in Antiochia nel mese
di giugno, correndo l'<i>indizione settima</i>,
e per conseguenza nel presente anno,
creò <i>Liliano</i> prefetto del pretorio. Dopo
di che passò a guereggiar contra di Calcide
patria sua: il che non s'accorda
con Marcellino conte, da cui Leonzio
vien detto di nazione isauro. Ora Zenone,
per estinguere sì gran fuoco, spedì
immantinente <i>Giovanni Scita</i> con un
grossissimo esercito per mare e per terra
contra di Leonzio e d'Illo, i quali
sconfitti in un grave fatto d'armi, appena
si poterono salvare nel castello di
Papurio. Morì circa questi tempi la suddetta
Verina Augusta, vedova di Leone
imperadore, forse da affanno e dolore,
dopo aver avuta mano in tutte le ribellioni
di Basilisco, Marciano e Leonzio.
Ma non si dee tacere che in compagnia
del suddetto Giovanni Scita fu de Zenone
inviato ancora <i>Teoderico</i>, console in
quest'anno, con buon corpo dei suoi
Goti alla stessa impresa. Lo attesta il
suddetto Teofane. Anzi sappiamo da Evagrio <span class="fnote">[Evagr., lib. 3, cap. 27.]</span>
e da Niceforo Callisto <span class="fnote">[Niceph. Callistus, lib. 16, cap. 23.]</span> che
Eustazio storico antichissimo, il quale
con istile terso scrisse la storia d'Illo,
narra fra l'altre cose, qualmente Teoderico
Goto con buon esercito fu spedito
da Zenone contra d'esso Illo e di Leonzio,
senza punto parlare di quel <i>Giovanni
Scita</i>. Non si può poi leggere senza
commozion d'animo la continuazione
della crudel persecuzione che in questo
anno giunse al sommo in Africa contra
dei Cattolici, per la inumanità di <i>Unnerico</i>
re de' Vandali. Più di trecento cinquanta
vescovi cattolici furono inviati
in esilio, parte nella Sardegna, parte
<span class="pagenum"><a id="Page_689"></a>[689]</span>
ne' deserti: le chiese de' Cattolici tutte
chiuse; intimate rigorose pene contra
chi non abbracciasse la setta ariana,
occupati i beni delle chiese e de' particolari.
I tormenti e le ignominie di chi
stava saldo nella vera fede erano spettacoli
d'ogni giorno, e però si videro
martiri e confessori di non minor coraggio
e merito che quei de' primi secoli
della Chiesa. Ma Iddio non tardò ad
atterrar questo mostro di crudeltà. Venne
a morte <i>Unnerico</i> nel dicembre del
presente anno, e diede fine a tante iniquità,
con succedere a lui nel regno
Gundabondo, figliuolo di Gentone suo
fratello, sotto il quale respirò alquanto
chiunque era seguace della fede cattolica.
Intanto <i>Felice papa</i> tenne in Roma
un concilio, nel quale esaminate le azioni
di Acacio vescovo di Costantinopoli,
proferì contra di lui la sentenza di scomunica
e deposizione, con riguardarlo
come protettor degli eretici e reo di altre
mancanze.
</p>
<hr />
</div>

<div class="chapter">
<h2 class="hidden"><a id="CDLXXXV"></a>CDLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXV</span>. Indiz. <span class="scp">VIII</span>.</td>
  </tr>
  <tr>
    <td><span class="smcap">Felice III</span> papa 3.</td>
  </tr>
  <tr>
    <td><span class="smcap">Zenone</span> imperadore 12.</td>
  </tr>
  <tr>
    <td><span class="smcap">Odoacre</span> re 10.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Quinto Aurelio Memmio Simmaco</span> juniore,
senza collega.
</p>

<p>
L'Oriente non ebbe in quest'anno
console alcuno. L'ebbe bensì l'Occidente,
e fu <i>Simmaco</i>, celebre personaggio di
que' tempi, sì per la sua nobiltà che per
la sua letteratura. Egli era genero di
Boezio filosofo insigne di que' tempi, e
viene appellato <i>juniore</i> per distinguerlo
dall'altro <i>Simmaco</i> che nell'anno 446
ottenne anch'esso la dignità consolare.
Siccome eruditamente osserva il padre
Pagi <span class="fnote">[Pagius, Crit. Baron.]</span>, fu celebrato nel presente anno
un altro concilio da <i>papa Felice</i>, in cui
<span class="pagenum"><a id="Page_690"></a>[690]</span>
Pietro Fullone, occupatore della chiesa
antiochena, e Pietro Mongo, usurpatore di
quella di Alessandria, e di nuovo Acacio
vescovo di Costantinopoli, furono scomunicati.
Di questi sconcerti delle chiese
orientali fu principalmente autore e
fomentatore Zenone imperadore, macchiato,
fra gli altri vizii, di quello ancora
di un'instabile credenza. Egli in questo
anno ricuperò <i>Longino</i> suo fratello, che
era stato lungamente in prigione <span class="fnote">[Marcell. Comes, in Chron.]</span>, dove
Illo patrizio dopo essersi ribellato,
siccome abbiam detto, l'aveva rinchiuso.
E perciocchè Zenone non aveva alcun
figliuolo maschio legittimo, a cui potesse
lasciare dopo di sè l'imperio, essendochè
uno che egli ebbe, secondo l'attestato
di Suida <span class="fnote">[Suidas, ad vocem Zeno.]</span>, e che destinava di avere
per successore, allevato ne' vizii,
immaturamente gli fu rapito dalla morte;
perciò nell'anno 490 si propose di
far succedere nell'imperio questo suo
fratello Longino, e di dichiararlo <i>Cesare</i>.
Ma fra gli altri che a questa elezione si
opposero con franchezza magnanima,
uno fu (per attestato di Cedreno <span class="fnote">[Cedren., in Histor.]</span>),
<i>Pelagio</i> patrizio, personaggio di gran nobiltà
e prudenza, e poeta eccellente, che
avea tessuta in versi la storia da Augusto
fino ai suoi dì, con rappresentargli i vizii
d'esso Longino, de' quali ci ha informati
il predetto Suida. Costò la vita una
tal libertà di parlare a Pelagio, avendolo
fatto Zenone barbaramente morire, come
si ha anche da Marcellino conte.
</p>
<hr />
</div>

<div class="chapter">
<h2 class="hidden"><a id="CDLXXXVI"></a>CDLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Felice III</span> papa 4.</td>
  </tr>
  <tr>
    <td><span class="smcap">Zenone</span> imperadore 13.</td>
  </tr>
  <tr>
    <td><span class="smcap">Odoacre</span> re 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Decio</span> e <span class="smcap">Longino</span>.
</p>

<p>
Appartiene all'Occidente il primo di
questi consoli Decio, e l'altro all'Oriente.
<span class="pagenum"><a id="Page_691"></a>[691]</span>
Era <i>Longino</i> fratello di Zenone Augusto,
siccome abbiam veduto disopra. Tornò
ad essere console nel 490, e però da
Teofane <span class="fnote">[Theoph., in Chronogr.]</span> è chiamato <i>due volte console</i>.
Delle cose d'Italia neppure in quest'anno
rimane memoria alcuna: segno che
se non ci era da ridere, perchè non dovea
giammai piacere agl'Italiani il giogo
dei Barbari, almeno si dovea goder quiete.
E tali erano in vero le forze di Odoacre,
che i popoli confinanti stavano in
dovere, nè osavano di oltraggiar gl'Italiani,
nè tentar la fortuna contra di lui.
Ma in questi tempi Clodoveo re de' Franchi
cominciò a dilatare il suo regno di
qua dal Reno. Per quanto abbiamo da
Gregorio Turonense <span class="fnote">[Gregor. Turonensis, lib. 2, cap. 27.]</span> e dall'autor
della Cronica delle Gesta de' Franchi <span class="fnote">[Gesta Francorum.]</span>,
egli attaccò lite con <i>Siagrio</i>, figliuolo già
d'Egidio, che faceva la sua residenza in
Soissons. Egli è chiamato <i>Romanorum
rex</i> da esso Turonense: il che porge indicio
di aver egli governate le provincie
tuttavia romane nella Gallia, con autorità
e indipendenza da sovrano, senza
volere riconoscere il re Odoacre. Clodoveo
gli diede battaglia, e lo sconfisse;
ed essendosi esso Siagrio ricoverato
presso <i>Alarico</i> re de' Visigoti in Tolosa,
Clodoveo gliel dimandò, con intimargli
la guerra, se il ricusava. Avutolo in mano,
privollo di vita. Così vennero in
potere de' Franchi le restanti provincie
romane, cioè la Belgica prima, parte
della seconda con Rems, Soissons ed
altre città, ed arrivò il dominio dei Franchi
sino al confine del regno de' Borgognoni.
</p>
<hr />
</div>

<div class="chapter">
<p>
<span class="pagenum"><a id="Page_692"></a>[692]</span>
</p>

<h2 class="hidden"><a id="CDLXXXVII"></a>CDLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXVII</span>. Indiz. <span class="scp">X</span>.</td>
  </tr>
  <tr>
    <td><span class="smcap">Felice III</span> papa 5.</td>
  </tr>
  <tr>
    <td><span class="smcap">Zenone</span> imperadore 14.</td>
  </tr>
  <tr>
    <td><span class="smcap">Odoacre</span> re 12.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Boezio</span>, senza collega.
</p>

<p>
Certo è che questo <i>Boezio</i> console
fu creato in Occidente. Dal cardinal Baronio <span class="fnote">[Baron., Annal. Eccl.]</span>
vien creduto il celebre filosofo
<i>Severino Boezio</i>, che veramente fiorì in
que' tempi. Ma trovandosi un Boezio console
nell'anno 510, e parimente un altro
Boezio console nell'anno 522, ne veggendosi
appellato alcun di loro <i>cos. II</i>,
cioè console per la seconda volta; perciò
c'è motivo di crederli persone diverse.
L'ultimo dell'anno 522 senza dubbio è il
rinomato filosofo di questo nome, figliuolo
dell'uno dei due precedenti. Sotto questo
consolato scrive Cassiodoro <span class="fnote">[Cassiodor., in Chron.]</span> che il
re Odoacre diede una sconfitta a <i>Fava
re dei Rugi</i>, e il fece prigione. Questo
medesimo fatto parimente vien accennato
dal Cronologo del Cuspiniano <span class="fnote">[Chronol. Cuspiniani.]</span>
colle poche seguenti da me italianizzate
parole: <i>Seguì una battaglia tra il re Odoacre
e Febano re dei Rugi, e toccò la
vittoria ad Odoacre, il quale condusse
prigione il re Febano sotto il dì 15 di
novembre</i>. Il motivo di questa guerra con
tutte l'altre particolarità non è passato
a nostra notizia, perchè o l'Italia non
ebbe allora storici, o, se gli ebbe,
si sono perdute le loro fatiche. Tuttavia
dirò che per quanto si ricava da
Eugippio nella vita di san Severino <span class="fnote">[Acta Sanctorum Bollandi, ad diem 8 januar.]</span>,
scritta nell'anno di Cristo 511, i <i>Rugi</i>
abitavano di là dal Danubio in faccia al
Norico e a quelle contrade che oggidì
sono l'Austria e parte dell'Ungheria.
Contuttociò aveano molte castella e popolazioni
tributarie nel Norico istesso, e
<span class="pagenum"><a id="Page_693"></a>[693]</span>
fors'anche si stendevano verso l'Illirico,
confinando perciò coi paesi sottoposti all'imperio
romano. E perciocchè i Rugi
faceano spesse scorrerie nel territorio
romano, e gli davano il guasto, Odoacre
si mosse in punto per gastigar la loro
insolenza. Scrive Paolo diacono <span class="fnote">[Paulus Diaconus, de Gestis Langobard.,
lib. 1, cap. 19.]</span>
che si era accesa una grande nimicizia
tra Odoacre re d'Italia e Feleteo, appellato
anche Fava, re dei Rugi, il quale in
que' giorni abitava nella ripa ulterior del
Danubio, dividendo esso fiume la signoria
dei Rugi dal Norico. Pertanto avendo
Odoacre raunate le genti sottoposte
al suo dominio, cioè Turcilingi, Eruli e
una parte di Rugi, che da gran tempo
gli ubbidiva, siccome ancora i popoli dell'Italia,
passò nel paese dei Rugi, e diede
loro una spaventosa rotta coll'esterminio
di quella nazione, e con uccidere
(dopo averlo menato suo prigioniero) il
re loro Feleteo. Devastato poi tutto il
lor paese, se ne tornò in Italia, conducendo
seco una gran qualità di prigioni.
Quindi avvenne che i Longobardi sentendo
spopolato il paese dei Rugi, vennero
da lì a poco a farsene padroni, e a
stabilirvi la loro abitazione. A noi nondimeno
parrà poco probabile che Odoacre
passasse il Danubio ed entrasse nel
<i>Rugiland</i>. Più facile è che seguisse di
qua dal Danubio nel Norico la sconfitta
totale di quella barbarica nazione, parte
nondimeno della quale troveremo fra
poco tuttavia in Italia. Nella suddetta vita
di san Severino <span class="fnote">[Eugipp., in Vita S. Severini, cap. 11 et 12.]</span> si legge l'esortazione
fatta da quel santo vecchio prima
di morire al suddetto re dei Rugi, Fava
e a Gisa moglie sua crudelissima, minacciando
loro delle disgrazie, se non mutavano
vita. Aggiugne Eugippio che <i>Federigo</i>,
fratello d'esso re Fava ossia
Fabano, dopo la morte di quel gran servo
di Dio, spogliò il di lui monistero, e
restò poi ucciso da <i>Federigo</i> figliuolo di
Fava. Ed essendo stata in appresso mossa
<span class="pagenum"><a id="Page_694"></a>[694]</span>
guerra da <i>Otacharo</i> (lo stesso è che
<i>Odoacre</i>), i Rugi restarono sconfitti,
messo in fuga <i>Federigo, Fava</i> preso con
<i>Gisa</i> sua moglie, ed amendue condotti
prigionieri in Italia. Seguita a dire Eugippio
che il suddetto Federigo figliuolo
del re de' Rugi da lì a qualche tempo se
ne ritornò al suo paese; e perchè probabilmente
diede sospetto d'altre novità,
Odoacre spedì incontanente colà <i>Onulfo</i>
suo fratello con un potente esercito d'armati;
il che fu cagione che di nuovo Federigo
prendesse la fuga. Ma non volendo
Odoacre impegnarsi a tener le sue forze
in quelle parti, con lasciare allo scoperto
l'Italia, ordinò al fratello di ritornarsene,
e di condur seco tutti i Romani che abitavano
in quelle contrade, acciocchè non
restassero esposti alle vendette dei Barbari.
Convenne perciò a quella gente
di abbandonar le loro case e chiese, e
tutto il paese; e in tal congiuntura fu
anche trasportato in Italia il corpo
di san Severino, che finalmente fu collocato
nel castello Lucullano tra Napoli
e Pozzuolo, cioè in quel medesimo,
dove Odoacre avea relegato Augustolo
già imperadore. Per conto poi del soprannominato
Federigo, egli ricorse a
<i>Teoderico Amalo</i> re dei Goti, che allora
dimorava in Città Nuova nella provincia
della Mesia. Così Eugippio; e questa particolarità
è ben da notare, stante che di
qui Teoderico prese motivo e pretesto
di muover guerra ad Odoacre, siccome
andremo vedendo fra poco. Ennodio <span class="fnote">[Ennod., in Panegyr. Theoderici.]</span>
apertamente scrive, essere di qui nata la
discordia fra Odoacre e Teoderico, perchè
i re dei Rugi sì maltrattati dal primo
erano parenti dell'altro. In questo mentre,
secondochè ci fa sapere Marcellino
conte <span class="fnote">[Marcellin. Comes, in Chron.]</span>, Teoderico non mai sazio dei
benefizii ed onori a lui compartiti da
Zenone Augusto, con una gran masnada
de' suoi fece una scorreria fin presso a
Costantinopoli, e da nimico arrivò alla
<span class="pagenum"><a id="Page_695"></a>[695]</span>
terra di Melenziada; e dopo di aver attaccato
il fuoco ad assaissimi luoghi, se
ne tornò a Città Nuova della Mesia, onde
era venuto. Questa novità ed insolenza,
Marcellino, come ho detto, l'attribuisce
all'incontentabile ambizione di Teoderico;
e può essere ch'egli colpisse nel segno.
Tuttavia merita riflessione ciò che
lasciò Eustazio Epifaniense, storico greco
di questi tempi, citato da Evagrio <span class="fnote">[Evagr., lib. 3, cap. 27.]</span>
e da Niceforo Callisto <span class="fnote">[Niceph. Callistus, lib. 16.]</span>: cioè che Teoderico,
dopo aver ben servito a Zenone
nella guerra contro ad Illo e Leonzio,
accennata disopra, scoprì che l'imperadore
per ricompensa tramava insidie
contra la di lui vita, e però si ritirò da
lui. Di simili guiderdoni solea far Zenone
a chi l'avea meglio servito nelle sue
occorrenze. Qual sia la verità, niuno il
può sapere in tanta lontananza di tempo.
Ognun facilmente parla degli affari dei
principi, ma facilmente ancora s'inganna
in voler colla sua testa scoprire i segreti
dei lor gabinetti.
</p>
<hr />
</div>

<div class="chapter">
<h2 class="hidden"><a id="CDLXXXVIII"></a>CDLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXVIII</span>. Indiz. <span class="scp">XI</span>.</td>
  </tr>
  <tr>
    <td><span class="smcap">Felice III</span> papa 6.</td>
  </tr>
  <tr>
    <td><span class="smcap">Zenone</span> imperadore 15.</td>
  </tr>
  <tr>
    <td><span class="smcap">Odoacre</span> re 13.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Dinamio</span> e <span class="smcap">Sifidio</span>.
</p>

<p>
Amendue questi consoli son creduti
dal Panvinio <span class="fnote">[Panvin., in Fast. Consul.]</span> creati in Occidente; ma
senza addurne pruova alcuna. Finì di vivere
in quest'anno, secondo il parere
del padre Pagi <span class="fnote">[Pagius, Crit. Baron.]</span>, <i>Pietro Fullone</i> eretico
ed usurpatore della chiesa antiochena, ma
senza alcun frutto pel cattolicismo, perchè
ebbe per successore <i>Palladio</i> infetto
della medesima peste. Fino a questi giorni,
per attestato di Marcellino conte <span class="fnote">[Marcell. Comes, in Chron.]</span>,
<span class="pagenum"><a id="Page_696"></a>[696]</span>
<i>Illo</i> patrizio e <i>Leonzio</i>, che aveva preso
il titolo d'imperadore, s'erano mantenuti
nel forte castello di Papurio in Isauria,
dappoichè furono sconfitti dall'armi
di Zenone Augusto. Quivi stettero per
tanto tempo bloccati dalle soldatesche imperiali.
Finalmente dovettero arrendersi
per mancanza di viveri, nè si tardò molto
a mozzar loro il capo, che sulle picche
fu trionfalmente portato a Costantinopoli.
Nè mancò chi tacciò d'ingratitudine Zenone,
per non aver usato punto di clemenza
verso chi avea rimesso lui sul
trono. In quest'anno seguì di nuovo pace
e concordia tra esso Augusto e <i>Teoderico
Amalo</i>, figliuolo naturale di <i>Teodemiro</i>
re dei Goti. Il chiamo io così,
sulla fede di Giordano storico <span class="fnote">[Jordan., de Reb. Get., cap. 55 et seq.]</span>, che
ricavò la storia da quella di Cassiodoro.
E certamente Cassiodoro, per essere stato
segretario delle lettere del medesimo Teoderico,
dappoichè fu divenuto re d'Italia,
potè ben sapere chi era stato il padre di
lui. Contuttociò reca motivo di qualche
stupore il vedere che Teofane <span class="fnote">[Theoph., in Chronogr.]</span> chiaramente
il chiama figliuolo di <i>Valamere</i>,
il quale, secondo Giordano, fu solamente
suo zio paterno. Malco Bizantino <span class="fnote">[Malch., tom. 1 Hist. Byzant.]</span>, che
condusse la sua storia fin dopo questi
tempi, ne' quali verisimilmente visse, anch'egli
lo appella figliuolo di <i>Belamero</i>.
Nè diverso nome gli dà l'Anonimo Valesiano <span class="fnote">[Anonymus Valesianus.]</span>.
Onde sia proceduta questa
diversità di pareri, altra cagione io non
saprei indovinare, se non che Teoderico,
allorchè seguì la pace fra Leone Augusto
e i Goti <span class="fnote">[Jordan., de Reb. Getic. cap. 50.]</span>, fu inviato per ostaggio da
Valamere suo zio allora regnante a Costantinopoli;
laonde allora dovettero cominciare
a chiamarlo <i>Teoderico di Valamere</i>,
per distinguerlo da Teoderico figliuolo
di Triario che diè molto da fare in
quegli stessi tempi ai Greci. <i>Theodericus
cognomento Valamer</i> egli è appellato da
<span class="pagenum"><a id="Page_697"></a>[697]</span>
Marcellino conte <span class="fnote">[Marcell. Comes, in Chron.]</span>, e non già <i>filius</i>.
<i>Walamer</i>, secondo il Grozio, vuol dire
<i>principe</i>.
</p>

<p>
Ora <i>Teoderico</i>, chiamato da altri
<i>Teodorico</i>, il quale probabilmente mirava
con occhio invidioso la conquista
sì felicemente fatta da <i>Odoacre</i> del regno
d'Italia, si sentì nascere in cuore il desiderio
d'acquistar egli per sè una sì riguardevole
signoria: e maggiormente si
accese questa sua voglia, da che <i>Federigo</i>
re dei Rugi era ricorso a lui, per
esser sostenuto contro d'Odoacre, e vedeva
i suoi Goti malcontenti dell'ozio,
in cui si trovavano, e della lor residenza
nella Mesia e nell'Illirico. L'autore della
Miscella <span class="fnote">[Hist. Miscell., tom. 1 Rer. Italic.]</span> aggiugne che gli stessi Goti
importunavano Teoderico, perchè loro
procacciasse un miglior paese da abitarvi.
Pertanto, se prestiam fede a Giordano,
Teoderico in persona, o almeno per via
di lettere o di messi, parlò a Zenone Augusto,
con pregarlo di permettergli di passare
con tutte le sue forze in Italia, per liberarla
dal <i>re de' Turcilingi e dei Rugi</i>, tiranno
d'Italia. <i>Imperocchè,</i> diceva egli, <i>se vincerò,
sarà con gloria di vostra maestà, perchè
l'acquisto si dovrà alla vostra munificenza,
e possederò quello stato per vostra
concessione. All'incontro, se sarò
vinto, nulla ci perderete voi, anzi ve ne
verrà del profitto, perchè risparmierete le
pensioni che ci pagate, e rimarrete libero
dal peso della mia gente.</i> Zenone acconsentì;
e fatti molti doni a Teoderico,
il lasciò ire in pace. Ma se ascoltiamo
Procopio <span class="fnote">[Procop., de Bell. Goth., lib. 1, cap. 1.]</span>, Evagrio <span class="fnote">[Evagr., lib. 3, cap. 27.]</span> e Teofane <span class="fnote">[Theoph., in Chronogr.]</span>,
lo stesso Zenone Augusto fu quegli che
bramando di levarsi d'addosso que' Barbari
inquieti, dai quali era sì sovente molestato,
persuase a Teoderico di portarsi
all'impresa d'Italia: proposizione che
<span class="pagenum"><a id="Page_698"></a>[698]</span>
fu ben volentieri accolta da lui. In somma
egli tornato ai suoi, e trovatili tutti
disposti a sagrificare le lor vite per la
conquista di sì bel paese, attese a prepararsi;
e, secondochè abbiamo da Marcellino
conte, tutta la nazione gotica, a
lui soggetta, si mosse nell'autunno di quest'anno
da non so qual suo paese. Seco
era sua madre ed una sorella. Posero i
Goti sopra le carra i fanciulli, le donne,
i vecchi e quanti mobili poterono portar
seco; ed inoltre il grano, ed insino i mulini
a mano per macinarlo. Era sul fine
dell'anno, eppure il verno, le nevi e il
ghiaccio non poterono trattenere il viaggio
di costoro: tanto era la lor voglia di
giungere in Italia; ma non dovettero già
fare gran viaggio, per quello che si dirà
all'anno seguente. Ennodio <span class="fnote">[Ennod., Paneygr. Theoderici.]</span> scrive:
<i>Innumeros diffusa per populos gens
una contrahitur, migrante tecum ad Ausoniam
mundo.</i> Sarà un'iperbole permessa
ai panegiristi che Teoderico seco
conducesse un <i>mondo di persone</i>; contuttociò
si può credere che un gran nuvolo
di gente fosse quella nazione, dianzi
dominante o sparsa nella Pannonia,
Mesia, Illirico ed altre contrade. Dice il
medesimo oratore più sotto che il popolo
condotto in Italia da Teoderico si poteva
paragonare <i>alla rena e alle stelle</i>.
Come avvenimento ancor degno di memoria
notò il Cronologo del Cuspiniano <span class="fnote">[Chronologus Cuspin.]</span>,
che nel giorno di Pasqua del presente
anno, 17 di aprile, bruciò il <i>ponte</i>
di <i>Apollinare</i>, cioè in Ravenna, come
lasciò scritto anche Agnello <span class="fnote">[Agnell. part. 1, tom. 2 Rer. Italic.]</span> nella vita
di san Giovanni arcivescovo di Ravenna.
Dovea essere un ponte fabbricato
di legno, ma con singolar maestria; e
però degno di memoria fu la di lui rovina.
</p>
<hr />
</div>

<div class="chapter">
<p>
<span class="pagenum"><a id="Page_699"></a>[699]</span>
</p>

<h2 class="hidden"><a id="CDLXXXIX"></a>CDLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDLXXXIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Felice III</span> papa 7.</td>
  </tr>
  <tr>
    <td><span class="smcap">Zenone</span> imperadore 16.</td>
  </tr>
  <tr>
    <td><span class="smcap">Odoacre</span> re 14.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Probino</span> ed <span class="smcap">Eusebio</span>.
</p>

<p>
In Occidente fu eletto console <i>Probino</i>,
creduto della casa Anicia. <i>Eusebio</i>
fu console dell'imperio orientale. Diede
fine ai suoi giorni in quest'anno <i>Acacio</i>
vescovo di Costantinopoli <span class="fnote">[Victor Turonensis, in Chron. Theoph., in
Chronogr.]</span>, già scomunicato
da papa Felice, ed ebbe per
successore <i>Flaviano</i>, appellato <i>Flavita</i>, o
<i>Fravita</i> da altri, che solamente campò
tre mesi, e dopo di lui fu eletto <i>Eufemio</i>,
il quale si mostrò di sentimenti cattolici
e difensore del concilio calcedonese, con
aver fatto immediatamente cancellare
dai sacri Dittici il nome di Pietro Mongo
eretico ed usurpatore della sedia patriarcale
d'Alessandria. Nella primavera,
o piuttosto nel febbraio di quest'anno,
giunse l'immenso esercito di <i>Teoderico</i>
re dei Goti, ch'era in moto per venire
in Italia, al fiume Ulca. Quivi trovò la
nazione dei Gepidi tutta in armi per
contrastargli il passo, o perchè temesse
di lasciar passare per quel terreno chi,
qualora gliene fosse venuta voglia, vi si
avrebbe potuto fermare, oppure perchè
erano stati guadagnati que' popoli da
Odoacre, già ben informato dei disegni
di Teoderico. Pare che i Gepidi possedessero
o tutta o parte della Dacia ripense
di qua dal Danubio, che Zenone
dicemmo aver conceduta a Teoderico,
se pure non accorsero da altro paese.
Certo è che l'opposizione fu fatta. Ora
trovandosi l'armata gotica affamata
dall'una parte, perchè era venuta meno
la vettovaglia, e dall'altra chiuso il passo;
la necessità la constrinse a combattere,
benchè con troppo svantaggio. Passarono
dunque il fiume, posero in rotta
i Gepidi, e ne fecero grande strage. Il
<span class="pagenum"><a id="Page_700"></a>[700]</span>
padre Sirmondo chiama il re de' Gepidi
di allora <i>Gundarito</i>. Ma l'autore della
Miscella <span class="fnote">[Hist. Miscell., tom. 1 Rer. Italic.]</span> gli dà il nome di <i>Triostila</i>,
e dice che costui rimase morto in quella
battaglia. Di più aggiugne esso autore
che Teoderico poco appresso <i>Bubam
Vulganorum regem magna simul cum
suis agminibus caede prostravit</i>. Ma si
ha da scrivere <i>Vulgarorum</i>, cioè <i>Bulgarorum</i>:
il che ci fa intendere che fin da
allora i Bulgari aveano messo piede
nella Mesia inferiore. Ed in fatti quell'autore
poco più di sotto aggiugne che
i Bulgari fecero una lagrimevole scorreria
nella Tracia, e la devastarono tutta.
Ennodio <span class="fnote">[Ennod., in Panegyric. Teoderici.]</span> sembra dire che i Sarmati
si opposero anch'essi ai Goti, ma
furono dissipati ben tosto. Seguitando
ora l'autore della Miscella, secondo la
mia edizione, e gli anonimi Valesiano e
Cuspiniano, che sono i più esatti storici
di questi avvenimenti, è da sapere che
Odoacre, conoscendo qual fiero temporale
si fosse mosso all'Oriente contra di
lui, ammassò quanta gente potè opporvisi.
Se vogliam credere al suddetto Ennodio,
cioè ad un panegirista oratore,
che accresce o sminuisce tutto, per esaltar
sempre il suo eroe Teoderico, avea
Odoacre eccitate contra di quello <i>tutte
le nazioni, e molti re</i> erano accorsi in
aiuto di esso Odoacre. Nel primo dì di
aprile creò generale dell'armi sue <i>Tufa</i>;
e poscia egli stesso, quando sentì avvicinarsi
il nemico, si portò colla sua potentissima
armata al fiume Lisonzo di
là da Aquileia nel Friuli, e quivi si trincerò.
</p>

<p>
Arrivato dall'altra parte Teoderico,
spese alcuni giorni per ristorare in quell'ubertoso
paese la sua gente e i cavalli
affaticati per sì lungo viaggio. Poscia
scelto il dì della battaglia, e messe in armi
tutte le squadre de' suoi combattenti,
valicò il fiume, ed assalì l'opposto esercito
di Odoacre. Fu sanguinoso e terribile
il conflitto, ma in fine toccò ad Odoacre
<span class="pagenum"><a id="Page_701"></a>[701]</span>
il prendere colla peggio delle sue
genti la fuga. In qual giorno seguisse
questa giornata campale, non si può raccogliere
dal Cronologo del Cuspiniano,
perchè egli confonde le azioni e i tempi.
A noi basterà di sapere che Odoacre si
ritirò a Verona, sperando che quella
forte città e l'Adige gli dovessero servir
d'argine. Ma colà sopraggiunto anche
Teoderico, si venne ad una seconda battaglia
poco lungi dalla stessa città. Fu
non minore la strage di questo che del
precedente conflitto, ma ancor qui sopraffatto
Odoacre dalle forze nimiche,
rimase sconfitto e di nuovo prese la fuga <span class="fnote">[Histor. Miscell., tom. 1 Rer. Ital.]</span>.
Molti furono che in fuggendo si
precipitarono nell'Adige, e quivi trasportati
dalla rapidità delle acque, finirono
di vivere. Seppe ben profittare Teoderico
della vittoria, perciocchè nel caldo di
essa seguitando i fuggitivi, ebbe la fortuna
d'entrare in Verona, i cui cittadini
per la costernazione non osarono di far
testa. Dopo queste sconfitte, Odoacre
con quelle truppe che gli erano restate,
prese il cammino alla volta di Roma,
con pensiero di quivi fortificarsi, per
quanto s'ha dalla storia Miscella. Ma
giunto colà vi trovò le porte serrate, nè
potendo in altra maniera sfogar la sua
rabbia per un tal rifiuto contro i cittadini,
mise a ferro e fuoco tutti i contorni.
Poscia di là se ne tornò a Ravenna,
dove si diede a far quante fortificazioni
mai potè per sua difesa. Il Cronologo
del Cuspiniano imbroglia qui le cose,
narrando in un fiato che Odoacre entrò
ne' trincieramenti (di Ravenna), con
aggiugnere che i suoi soldati Eruli si
misero nella Pigneta, e che si venne ad
un combattimento, in cui restò ucciso
<i>Libella</i> generale della milizia, e tagliati
a pezzi assaissimi dall'una e dall'altra
parte: dopo di che Odoacre si chiuse in
Ravenna a dì 9 di luglio. Agli anni seguenti
appartengono questi fatti. Ora il
vittorioso Teoderico indirizzò i suoi
<span class="pagenum"><a id="Page_702"></a>[702]</span>
passi alla volta di Milano, dov'era il
miglior nerbo delle forze di Odoacre, e
gli riuscì di guadagnare e tirar nel suo
partito buona parte di quelle soldatesche,
che se gli arrenderono insieme con <i>Tufa</i>
generale dell'armata di esso Odoacre.
E stando in Milano, non pochi concorsero
colà a riconoscerlo per signore,
fra' quali si contarono i Pavesi, alla testa
de' quali andò <i>sant'Epifanio</i> loro vescovo.
Lasciatosi poi adescare dalle belle
parole di Tufa, uomo furbissimo, che
gli promettea mari e monti, l'inviò con
parte dell'esercito contra di Odoacre.
Giunto costui a Faenza, intraprese l'assedio
non so se di quella città, oppur di
Ravenna. Ben so per relazion dell'Anonimo
Valesiano <span class="fnote">[Anonymus Vales.]</span> e dell'autor della
Miscella <span class="fnote">[Hist. Miscell., tom. 1 Rer. Italic.]</span>, che uscito Odoacre di Ravenna,
e venuto a Faenza, allora Tufa
si cavò la maschera, e tornato co' suoi
al servigio di lui, gli diede anche in mano
i primari uffiziali ed assaissimi soldati
di Teoderico, che già erano seco venuti,
ed appresso furono condotti ne' ferri a
Ravenna: avvenimento, onde restò sì
fattamente sorpreso Teoderico, che giudicò
bene di ritirarsi coll'esercito in
Pavia, dove attese a premunirsi con tutte
le possibili fortificazioni. Ennodio <span class="fnote">[Ennod., in Vit. S. Epiph. Ticin. Episc.]</span>
anch'egli racconta che in tal congiuntura
un'immensa moltitudine di Goti si
rifugiò in quella città. Con sì strepitose
avventure terminò il presente anno.
</p>
<hr />
</div>

<div class="chapter">
<h2 class="hidden"><a id="CDXC"></a>CDXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXC</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Felice III</span> papa 8.</td>
  </tr>
  <tr>
    <td><span class="smcap">Zenone</span> imperadore 17.</td>
  </tr>
  <tr>
    <td><span class="smcap">Odoacre</span> re 15.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Fausto</span> juniore e <span class="smcap">Longino</span> per la
seconda volta.
</p>

<p>
<i>Longino</i> console per la seconda volta
appartiene all'Oriente, ed è il fratello
di Zenone Augusto, cioè quel medesimo
<span class="pagenum"><a id="Page_703"></a>[703]</span>
che ora stato console nell'anno 486.
<i>Fausto juniore</i> fu console in Occidente;
e pare ben da stupirsi come Odoacre
in tante turbolenze, e massimamente se
è vero che Roma si fosse levata dall'ubbidienza
di lui, creasse questo console,
il quale sembra anche accettato in Oriente.
A distinzione dell'altro <i>Fausto</i>,
ch'era stato console nell'anno 483,
vien questo chiamato <i>juniore</i>. Osservò
il padre Sirmondo <span class="fnote">[Sirmondus, in Notis ad lib. 1, ep. S.
Ennodii.]</span> che suo padre
era stato <i>Gennadio Avieno</i> console nell'anno
450. Credo ben io che s'inganni
l'Ameloven <span class="fnote">[Ameloven, Fast. Consul.]</span> allorchè a questo console
attribuisce i nomi di <i>Anicio Acilio
Aginanzio Fausto</i>. Questi appartengono
al precedente Fausto console. Pretende
ancora il padre Pagi <span class="fnote">[Pagius, Crit. Baron.]</span> che nella lettera
di Ennodio <span class="fnote">[Ennod. lib. 1, ep. 5.]</span> indirizzata a Fausto
console nel presente anno, esso <i>Fausto</i>
sia chiamato <i>Avieno</i>. Ennodio scrive a
<i>Fausto</i> con rallegrarsi del consolato conferito
ad <i>Avieno</i> di lui figliuolo, nè già
scrive che anch'egli portasse il nome,
ossia cognome di <i>Avieno</i>. Morì nell'anno
presente Pietro Mongo eretico, che
circa sei anni occupò la chiesa patriarcale
d'Alessandria, con avere per successore
Atanasio II, anch'esso attaccato
ai medesimi errori: con che restò tuttavia
in gravi divisioni e turbolenze la
chiesa alessandrina. Ciò che riguarda
<i>san Cesario</i> vescovo di Arles, il quale
scrisse in questi tempi contra di Fausto
vescovo di Ries; e i concilii tenuti in
Francia contro le novità dei predestinaziani:
ed altre notizie spettanti a <i>Gennadio</i>
prete di Marsilia, che continuò il
trattato di san Girolamo degli scrittori
ecclesiastici; siccome ancora a <i>Salviano</i>
prete medesimamente, non già vescovo
della stessa città: potrà il lettore raccoglierle
dagli Annali ecclesiastici del cardinal
Baronio, del Fleury e del padre Pagi.
<span class="pagenum"><a id="Page_704"></a>[704]</span>
In questo anno, per quanto abbiamo dallo Anonimo
Valesiano <span class="fnote">[Anonymus Vales.]</span>, <i>Odoacre</i> da Ravenna
portossi a Cremona, che dovea tuttavia
ubbidire ai di lui comandamenti, e
poscia passò a Milano con quante forze
potè, con disegno di assalire Teoderico.
Ma neppur questi si stava colle mani alla
cintola. Aveva egli scritto ai Visigoti
della Gallia, con pregarli d'inviargli un
buon rinforzo delle loro milizie; e il re
<i>Alarico</i>, che regnava allora fra essi, trattandosi
d'aiutare chi era della stessa loro
nazione, e come fratello, ben volentieri
gli spedì a Pavia alquante schiere
dei suoi più bravi combattenti. Allora
Teoderico, lasciata in Pavia la madre
colle sorelle, e col volgo imbelle della
sua nazione, fidandosi dell'onoratezza
di <i>sant'Epifanio</i> vescovo di quella città,
uscì in campagna col suo bellicoso esercito;
ed ito in traccia dell'avversario
Odoacre, il raggiunse presso al fiume
Adda (al fiume <i>Duca</i> si legge presso
Cassiodoro <span class="fnote">[Cassiodor., in Chron.]</span>; ma questo fiume è incognito
agl'Italiani), dove gli presentò
la battaglia nel dì 13 d'agosto. Menarono
le mani con gran coraggio amendue
le armate, e seguì un sanguinoso macello
sì dall'una come dall'altra parte,
con restare fra gli altri estinto sul
campo <i>Pierio</i> conte de' domestici, cioè
capitano delle guardie di Odoacre. Ma
in fine ancor questo conflitto andò a
terminare come gli altri due precedenti,
colla rotta di Odoacre, il quale a forza
di sproni si salvò a Ravenna colle reliquie
dello sconfitto esercito suo. Nè
fu lento ad inseguirlo Teoderico colle
vittoriose sue genti, e a mettere l'assedio
a quella città. Stabilì egli il suo
alloggiamento nella Pigneta, tre miglia
lungi dalla stessa città, dove fece dei
forti trincieramenti. Mentre questa gran
lite si agitava colle spade fra i due competitori,
abbiamo dalla stessa storia Miscella <span class="fnote">[Histor. Miscell., tom. 1 Rer. Italicar.]</span>,
che una grande armata di
<span class="pagenum"><a id="Page_705"></a>[705]</span>
Borgognoni, i quali colla lor signoria abbracciavano
allora anche la Savoja, calò
in Italia col re <i>Gundebaldo</i>, chiamata non
so se da Teoderico o da Odoacre; ma
pretendendosi burlata con un'apparenza
di lega, nè trovando nella Liguria persona
che loro si opponesse, diede il sacco
dappertutto, e condusse nella Gallia una
immensa quantità di prigioni. O nel presente
o nel susseguente anno accadde
la barbarica azion di costoro. Abbiamo
eziandio da Ennodio <span class="fnote">[Ennod. in Natal. Laurentii. Mediolanens.]</span> che circa questi
tempi la città di Milano patì di grandi
calamità, e ne toccò la sua parte a
<i>Lorenzo</i> arcivescovo d'essa, mentre nell'irruzion
de' nemici i Cristiani a guisa
di pecore erano condotti in ischiavitù.
Dai suddetti Borgognoni venne questo
flagello.
</p>
<hr />
</div>

<div class="chapter">
<h2 class="hidden"><a id="CDXCI"></a>CDXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Felice III</span> papa 9.</td>
  </tr>
  <tr>
    <td><span class="smcap">Anastasio</span> imperadore 1.</td>
  </tr>
  <tr>
    <td><span class="smcap">Odoacre</span> re 16.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Olibrio</span> juniore, senza collega.
</p>

<p>
Nell'Occidente niun console fu creato,
perchè tuttavia si disputava del regno
tra Odoacre e Teoderico. Sicchè il
solo Oriente diede per console <i>Olibrio</i>
appellato <i>juniore</i> a distinzione dell'altro,
che era stato console nell'anno 464, ed
era poi divenuto imperador d'Occidente.
Era egli figliuolo d'<i>Ariobindo</i> generale
d'armi, ed insigne personaggio nella
corte imperiale de' Greci, e di <i>Giuliana</i>
figliuola del predetto imperadore Olibrio.
La genealogia di questa Giuliana ci fu
data dal chiarissimo padre de Montfaucon <span class="fnote">[Montfaucon Palaeograph. Graec., pag. 207.]</span>
benedettino di san Mauro. In
quest'anno <i>Zenone</i> imperador di Oriente
finì di vivere e di regnare nel dì 9 d'aprile.
Chi desidera delle favole, legga ciò
che lasciarono scritto Zonara, Cedreno e
Niceforo Callisto, intorno alla maniera
della sua morte, essendosi sparsa voce
<span class="pagenum"><a id="Page_706"></a>[706]</span>
che trovandosi egli un dì stranamente
ubbriaco (il che non di rado succedeva)
Arianna sua moglie, anch'essa disgustata
di lui, il facesse seppellir come morto e
ben chiudere l'avello, e che digerito il
vino e tornato egli in sè stesso, con inutili
grida ed urli fosse costretto a morir
ivi daddovero. Certo è che questo imperadore
lasciò dopo di sè una memoria
funesta, per cagione dei molti suoi vizii,
e per aver fomentati gli eretici e le eresie
di que' tempi. Ma non lasciò già figliuoli
maschi; e però <i>Longino</i> suo fratello,
stato già console due volte, ed
allora principe del senato, ma uomo
superiore di gran lunga al fratello nei
vizii, fidandosi specialmente nell'appoggio
delle soldatesche isaure, tentò e sperò
di succedere nell'imperio. Ma l'imperadrice
<i>Arianna</i> seppe adoperarsi con
tal destrezza, che, guadagnati i voti del
senato e dell'esercito, fece proclamar
imperadore <i>Anastasio</i>, allora silenziario
del palazzo (bassa dignità) e non per
anche giunto al grado di senatore. Era
egli nato in Durazzo. Scrive Teofane <span class="fnote">[Theoph., in Chronogr.]</span>
che <i>Eufemio</i> patriarca di Costantinopoli,
tenendolo per indegno dell'imperio, abborriva
di consentire alla elezione di
lui; ma avendo Anastasio sottoscritta
una promessa di seguitare il concilio
calcedonese, come regola di fede, Eufemio
s'indusse a coronarlo. Salito egli
poi sul trono, racconta Evagrio <span class="fnote">[Evagr., lib. 3, cap. 30.]</span>, che
mostrandosi amator della pace, non volle
far novità alcuna nelle cose della religione
e della Chiesa, lasciando che chi
voleva sostenere il concilio suddetto, lo
sostenesse; e chi aveva abbracciato l'Enotico
di Zenone, seguitasse a tenerlo:
per la qual mondana politica maggiormente
si confermarono e crebbero le
discordie nelle chiese di Oriente con
grave pregiudizio del cattolicismo. Seguitava
intanto l'assedio di Ravenna,
entro alla quale era chiuso il re <i>Odoacre</i>.
Abbiamo dall'Anonimo
<span class="pagenum"><a id="Page_707"></a>[707]</span>
Valesiano <span class="fnote">[Anonymus Vales.]</span> ch'esso Odoacre, siccome uomo
valoroso, uscito una notte dalla città
con tutto lo sforzo de' suoi Eruli, andò
ad assalire l'armata del re Teoderico
che stava ben trincierata nella Pigneta.
All'inaspettata visita non pochi de' Goti
rimasero trucidati; ma prese l'armi da
tutto il campo, dopo un'ostinata difesa
e offesa, e che costò la vita a gran copia
di quei Barbari, furono rovesciati gli
Eruli con loro gran perdita, ed obbligato
il restante alla fuga. Il generale dell'armi
di Odoacre, chiamato <i>Levila</i> o <i>Levilla</i>
(presso il Cronologo del Cuspiniano
ha il nome <i>Libella</i>) rimase morto, in
fuggendo, nel fiume Vejente, che <i>Bidens</i>
da altri è chiamato, e oggidì Bedese o
Ronco. Odoacre ebbe la fortuna di arrivar
salvo in Ravenna, dove si rinserrò.
L'autore della Miscella <span class="fnote">[Hist. Miscell., tom. 1 Rer. Italic.]</span> fa menzione
anch'egli di questo fatto, con dire che
Odoacre, sovente uscendo co' suoi dalla
città, inquietava l'esercito di Teoderico;
e che ultimamente, fatta una sortita di
notte addosso agli assedianti, ne fece
gran macello; ma in fine superato dai
Goti, che fecero una gagliarda resistenza,
se ne scappò entro la città. La stessa azione
sotto questo medesimo anno è
narrata da Cassiodoro <span class="fnote">[Cassiod., in Chron.]</span>, con dire che
uscito di notte Odoacre al <i>ponte Candidio</i>,
fu con una memorabil zuffa vinto
dal re Teoderico. In vece di <i>Candidio</i>
si dee scrivere <i>Candiano</i>, luogo celebre
presso Ravenna. E lo attesta anche Agnello
scrittore del secolo nono nelle
Vite degli arcivescovi di Ravenna <span class="fnote">[Agnell. Vit. Archiepisc. Ravenn. Part. 6,
tom. 2 Rer. Italic.]</span>,
dal quale parimente impariamo che Teoderico
si era postato non lungi da Ravenna
<i>nel campo che si chiama di Candiano</i>;
e che Odoacre due volte battuto,
tornò col suo esercito <i>al predetto campo</i>,
e restò sconfitto la terza volta: dopo di
che si rinchiuse nella città. Aggiugne
<span class="pagenum"><a id="Page_708"></a>[708]</span>
poscia esso Agnello che Teoderico (per
quanto io vo credendo, essendo confuse
le sue parole) andò a Rimini, e di là
coi <i>dromoni</i>, cioè con barche da trasportar
gente e viveri, arrivò al porto di
Lione, per impedire i soccorsi dalla
parte del mare all'assediata città, con
far dipoi fabbricare un palazzotto nell'isola,
dove a' tempi del medesimo Agnello
era il monistero di santa Maria,
sei miglia lungi da Ravenna; la qual
casa il medesimo Agnello fece demolire
per valersi di quel materiale. Aggiugne
Cassiodoro che in quest'anno i Vandali
supplicarono per aver la pace, senza
dire, se dall'imperadore d'Oriente, oppure
dal re Teoderico, e da lì innanzi
cessarono di fare incursioni nella Sicilia.
Marcellino conte <span class="fnote">[Marcellin. Comes, in Chron.]</span> accenna anch'egli
che seguì in Costantinopoli una guerra
fra la plebe, e che una parte della città
e del circo rimase disfatta da un grave
incendio.
</p>
<hr />
</div>

<div class="chapter">
<h2 class="hidden"><a id="CDXCII"></a>CDXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Gelasio</span> papa 1.</td>
  </tr>
  <tr>
    <td><span class="smcap">Anastasio</span> imperadore 2.</td>
  </tr>
  <tr>
    <td><span class="smcap">Odoacre</span> re 17.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Anastasio Augusto</span> e <span class="smcap">Rufo</span>.
</p>

<p>
Secondo il costume degli altri imperadori,
<i>Anastasio</i> in Oriente nel primo gennaio
del suo imperio prese il consolato.
<i>Rufo</i> suo collega viene appellato <i>conte</i>
dal Cronologo del Cuspiniano <span class="fnote">[Chronologus Cuspiniani.]</span>, e il
Panvinio <span class="fnote">[Panvin., in Fast. Consul.]</span> pretende ch'egli fosse console
creato in Occidente, ma senza recarne
pruova alcuna; apparendo nulladimeno
che gl'imperadori d'Oriente talvolta
in questi tempi crearono anche il
console occidentale. Passò nel presente
anno a dì 24 di febbraio a miglior vita
<i>Felice papa</i>, terzo di questo nome, che
san Gregorio Magno chiama suo <i>Atavo</i>,
pontefice, la cui memoria è gloriosa nei
<span class="pagenum"><a id="Page_709"></a>[709]</span>
Fasti ecclesiastici. Nel dì primo del susseguente
marzo gli fu dato per successore
<i>Gelasio</i> di nazione africano, uno dei
più riguardevoli pastori che abbiano
riempiuta la sedia di san Pietro. Diede
egli principio al suo pontificato con procacciare
rimedii al miserabile stato delle
chiese d'Oriente, giacchè l'eresia, in vece
di cessare, andava crescendo a cagion
della connivenza di Anastasio imperadore,
il quale mostrava bensì dall'un
canto d'esser cattolico, ma dall'altro fomentava
non poco le turbolenze degli
eretici, in guisa che veniva riputato anch'egli
eretico o macchiato dell'eresia
degli indifferenti: peste, che anche oggidì
ha luogo fra certi popoli, che pure esteriormente
professano la legge santissima
di Cristo. Per quello nondimeno che riguarda
il politico, si acquistò sulle prime
esso Anastasio un buon nome; anzi
sel confermò, giacchè scrive Cedreno <span class="fnote">[Cedren., in Annalib.]</span>
che ne' giuochi circensi essendo egli assiso,
tutto il popolo ad una voce gridò:
<i>Come siete vivuto finora, signoreggiate
ancor da qui innanzi, o signore</i>. Confessano
in fatti gli scrittori che Anastasio
nella vita privata era solito a mezzanotte
d'andar alla chiesa, con far ivi le sue
preghiere, e spesso digiunava e dispensava
di grandi limosine. Divenuto poi
imperadore, cacciò via da Costantinopoli
le spie, ed abolì il tributo chiamato <i>crisargiro</i>,
cioè <i>oroargento</i>, che fruttava all'erario
cesareo un'incredibil somma
di danaro, ma con aggravio intollerabile
de' sudditi. Imperocchè qualsivoglia mendico,
meretrice, ripudiata, servo e liberto
era aggravato dal tributo ogni anno. E,
secondochè abbiamo da Zonara <span class="fnote">[Zonar., in Annal.]</span>, ogni
persona, maschio o femmina, pagava una
moneta d'argento, altrettanto poi per ogni
cavallo, mulo e bue; e sei folli (specie
di moneta) per ciascun asino e cane.
Fece Anastasio pubblicamente bruciar i
libri di questo tributo, con suo gran plauso
ed immensa consolazione del popolo.
<span class="pagenum"><a id="Page_710"></a>[710]</span>
Volle eziandio, per attestato di Teodoro
lettore <span class="fnote">[Theod. Lector, lib. 2.]</span>, che le cariche per l'addietro
venali si dispensassero gratis in avvenire.
Ma a così bei principii non corrispose il
proseguimento della sua vita e del suo
comando. È nondimeno da avvertire che
Teofane <span class="fnote">[Theoph., in Chronogr.]</span> riferisce abolito il suddetto
tributo alquanti anni dipoi, e non già
nei primi di questo imperadore, con aggiugnere
ch'egli proibì ancora i combattimenti
colle fiere nell'anfiteatro, che costavano
la vita a molte persone. Appartiene
bensì al presente anno, giusta la
testimonianza del suddetto Teofane e di
Marcellino conte <span class="fnote">[Marcell. Comes, in Chron.]</span>, il principio della
guerra isaurica. <i>Longino</i> fratello del già
defunto imperadore Zenone, perchè non
avea potuto ottener di salire sul trono
dopo di lui, inquietava forte la città di
Costantinopoli. Se ne sbrigò Anastasio
con farlo prendere ed inviare ad Alessandria
d'Egitto, dove il costrinse a farsi
prete, e dove da lì a sette anni pacificamente
diede fine al suo vivere. Tolse ancora
la carica di generale delle armate
ad un altro Longino. Ma costui per la
rabbia di vedersi degradato, unitosi con
gl'Isauri, che erano della nazione sua
stessa e del predefunto Zenone, ed usavano
fiere prepotenze in addietro, si diede
a fare alla peggio, commettendo mille
disordini in Costantinopoli. Perciò Anastasio
il cacciò via dalla città con tutta
l'insolente e numerosa brigata degli Isauri.
Se n'andò costui infuriato nell'Isauria,
ed impadronitosi de' tesori che
Zenone per sua cautela avea mandati in
quel suo paese, fece sollevar que' popoli,
con formare un'armata di essi, di Barbari
e d'altri masnadieri, fin quasi a
cento cinquantamila persone. Ninilingi
governator dell'Isauria, creatura di Zenone
Augusto, si mise alla testa di costoro.
Ma spedito contra di loro da Anastasio
<i>Giovanni Scita</i> con un poderoso esercito,
e data una battaglia, Ninilingi
<span class="pagenum"><a id="Page_711"></a>[711]</span>
restò morto sul campo con una buona
parte degli Isauri tagliata a pezzi, e il
resto prese la fuga. Se i vittoriosi Romani,
o vogliam dire i Greci, non si perdevano
dietro alle spoglie, forse in quel
dì avea fine questa ribellione. Ma gl'Isauri
si rimisero in forze e in arnese, e
continuarono dipoi la guerra per qualche
anno. Noi non sappiamo che succedesse
in questi giorni in Italia azione alcuna
degna di memoria, se non che Teoderico
ostinatamente continuò ad assediare
Ravenna e Odoacre a difendersi
in essa.
</p>
<hr />
</div>

<div class="chapter">
<h2 class="hidden"><a id="CDXCIII"></a>CDXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Gelasio</span> papa 2.</td>
  </tr>
  <tr>
    <td><span class="smcap">Anastasio</span> imperadore 3.</td>
  </tr>
  <tr>
    <td><span class="smcap">Teoderico</span> re 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Eusebio</span> per la seconda volta ed <span class="smcap">Albino</span>.
</p>

<p>
<i>Eusebio</i> console orientale di questo
anno è quel medesimo che dianzi nel
489 era stato decorato della stessa dignità.
Trovavasi in questi tempi nella
corte imperiale di Costantinopoli per relazione
della Cronica Alessandrina <span class="fnote">[Chron. Alexandr.]</span> e
di Teofane <span class="fnote">[Theoph., in Chronogr.]</span>, un <i>Eusebio</i> chiamato <i>magister
officiorum</i>, ossia maggiordomo dell'imperadore.
Probabilmente lo stesso
fu che ora veggiamo per la seconda volta
console. <i>Albino</i>, cioè l'altro console,
verisimilmente spetta all'Occidente. Cassiodoro <span class="fnote">[Cassiod., lib. 1, epist. 20.]</span>
ed Ennodio <span class="fnote">[Ennod., lib. 3, epist. 221.]</span> nelle loro epistole
e l'Anonimo Valesiano <span class="fnote">[Anonymus Vales.]</span> fanno
menzione di <i>Albino</i> patrizio, che fu poi
accusato nell'anno 524, ed è chiamato
<i>vir consularis</i> da Boezio <span class="fnote">[Boetius, lib. 1, de Consolat.]</span>. Questi si
può credere lo stesso che il presente.
Notò sotto questi consoli Marcellino conte <span class="fnote">[Marcell. Comes, in Chron.]</span>,
che in Costantinopoli insorse una
guerra civile contra dello stesso imperadore
<span class="pagenum"><a id="Page_712"></a>[712]</span>
Anastasio, dimodochè le statue
di lui e della imperadrice Arianna furono
legate con funi e strascinate per la
città; e che <i>Giuliano</i> generale dell'armi
in una baruffa accaduta di notte nella
Tracia, trafitto dalla spada di uno Scita,
terminò di vivere. Nulla si raccoglie di
questi avvenimenti dagli altri storici. Seguitava
intanto la guerra contra gl'Isauri,
e sappiamo da Teofane che avendo
<i>Diogene</i>, uno de' capitani imperiali, presa
la città di Claudiopoli, scesi gl'Isauri dal
monte Tauro, l'assediarono sì strettamente
là dentro, che fu in pericolo di
perir di fame egli con il suo seguito.
Ma finalmente arrivato all'improvviso
<i>Giovanni Cirto</i> generale dell'imperador
con delle soldatesche dall'un canto, e facendo
dall'altro una vigorosa sortita
Diogene, rimasero sconfitti gli assedianti,
e fra essi ucciso <i>Conone</i> vescovo d'Apamea,
il quale lasciata la sedia episcopale
con disprezzo de' sacri canoni s'era
messo a fare da general di battaglia. Era
già durato circa tre anni l'assedio di Ravenna
con incomodo gravissimo degli
assedianti, ma più degli assediati. Agnello,
che circa l'anno 830 scrisse le Vite
degli arcivescovi di Ravenna <span class="fnote">[Agnell., part. 1, tom. 2 Rer. Ital.]</span>, ci fa
intendere essere talmente venuti meno i
viveri e cresciuta la fame nella città, che
mangiavano le cuoja ed altri immondi
ed orridi cibi, e che non pochi avanzati
alle spade vi perirono di fame. Perciò
Odoacre trattò di pace con Teoderico, e
il trovò disposto ad accettarla. Imperocchè,
siccome narra Procopio <span class="fnote">[Procop., de Bell. Goth., lib. 1.]</span>, riuscì
ai Goti d'impadronirsi o per amore
o per forza di tutte le città, fuorchè di
Cesena e di Ravenna; ed avendo speso
quasi tre anni nell'assedio dell'ultima,
erano i soldati omai stanchi ed attediati
per sì lunga dimora. Interpostosi adunque
l'arcivescovo di Ravenna, si venne
ad un accordo. Odoacre diede per ostaggio
a Teoderico Telane suo figliuolo <span class="fnote">[Anonym. Vales.]</span>.
<span class="pagenum"><a id="Page_713"></a>[713]</span>
Secondo l'attestato d'Agnello, nel dì 15
di febbraio, o pure, come ha il Cronologo
del Cuspiniano <span class="fnote">[Chronolog. Cuspiniani.]</span>, nel dì 27 di esso
mese si conchiuse la pace. Furono dipoi
nel dì 5 di marzo aperte le porte di
Ravenna, e l'arcivescovo con tutto il
clero, colle croci, coi turiboli e coi santi
Vangeli processionalmente cantando salmi,
si portò a trovar Teoderico; e
prostrati a terra, gli domandarono perdono
e pace, ed ottennero quanto chiesero.
In quello stesso giorno anche Teoderico
prese il possesso della città e
del porto di Classe. Con quali condizioni
e patti seguisse l'accordo fra lui ed Odoacre,
hanno dimenticato gli antichi di
registrarlo. Poichè non è molto credibil
quello che vien raccontato dal suddetto
Procopio, cioè che tanto l'un come l'altro
avessero ugualmente da signoreggiare
da lì innanzi in Ravenna. L'Anonimo
Valesiano non altro dice promesso ad
Odoacre, se non che sarebbe in salvo la
sua vita: il che è ben poco, perchè forse
Odoacre avrebbe potuto tentar di fuggire
per mare, e portar seco di che sostentare
in luogo sicuro onorevolmente
la vita. Altri hanno immaginato ch'egli
solamente chiedesse un qualche angolo
d'Italia da passarvi convenevolmente il
resto de' suoi giorni.
</p>

<p>
Vero è che Teoderico potè liberalmente
concedere quanto gli fu dimandato,
perchè già covava il pensiero di
non mantener la parola. In fatti dopo
aver fatta buona ciera e carezze per
alquanti giorni ad Odoacre, invitatolo
un dì a pranzo co' suoi cortigiani nel
palazzo di Lauro o Laureto, gli fece levar
la vita: e, se vogliam credere all'Anonimo
Valesiano, lo stesso Teoderico
di sua mano l'uccise, con aggiugnere
che nel medesimo giorno tutti quei che
si poterono trovare del di lui seguito, furono
d'ordine d'esso Teoderico tagliati
a pezzi. Il medesimo scrittore, e Procopio
e Cassiodoro <span class="fnote">[Cassiod., in Chron.]</span> attribuiscono questa
<span class="pagenum"><a id="Page_714"></a>[714]</span>
barbarica risoluzione all'avere Teoderico
scoperto che Odoacre gli tendeva
delle insidie. Ma non mancano mai pretesti
a chi può e vuol fare del male agli
inferiori; e probabilmente non mancarono
falsi consiglieri ed adulatori della
gran fortuna di Teoderico. Odoacre ridotto
in quello stato, con un potente
esercito intorno, chi crederà mai che potesse
fabbricar delle trame contra del
suo vincitore? Più degno di fede a noi
sembrerà Marcellino conte <span class="fnote">[Marcellin. Comes, in Chron.]</span>, allorchè
scrive che Odoacre <i>ab eodem Theoderico
perjuriis illectus, interfectusque est</i>; e
il dirsi dell'autore della Miscella: <i>A
Theoderico in fidem susceptus, ab eo trucullente
interemtus est.</i> Con tale iniquità
diede principio al suo pieno dominio il
re Teoderico; e in questa maniera terminò
i suoi giorni il misero Odoacre,
appellato dall'Anonimo Valesiano <i>homo
bonae voluntatis</i>. Nè si dee omettere che
durante questo grande sconvolgimento
dell'Italia <span class="fnote">[Ennod., in Vita S. Epiph. Ticin. Episc.]</span>, essendo partiti, per attestato
di Ennodio, da Pavia i Goti, fu consegnata
quella città ai Rugi, i più barbari
e crudeli di tutte le nazioni, i quali si
credeano di aver perduta la giornata
qualor non aveano potuto commettere
qualche scellerata azione. Tuttavia a
sant'<i>Epifanio</i> vescovo di quella città
riuscì di ammollire i cuori di que' Barbari
colle sue dolci maniere, talmente
che piangeano allorchè dopo due anni ebbero
da andarsene al lor paese. Crede il
padre Sirmondo che costoro entrassero
in Pavia nell'anno presente. L'autore
della Miscella in fatti scrive che dopo
tre anni, usciti i Goti da Pavia, vi entrarono
i Rugi, e che costoro per due
anni continui diedero il guasto a quella
città e al suo territorio. Noi già vedemmo
che <i>Federigo</i> re dei Rugi era venuto
in Italia colle sue genti in aiuto di Teoderico.
Sappiamo poi dal medesimo Ennodio <span class="fnote">[Ennod., Panegyr. Theoderici.]</span>
che costui mancò in progresso
<span class="pagenum"><a id="Page_715"></a>[715]</span>
di tempo di fede a Teoderico, e si unì coi
nimici di lui. Ma in fine nata discordia
fra esso e i suoi collegati, restò disfatto
e forse ucciso dai medesimi. Quando ciò
succedesse, è scuro affatto. Probabilmente
nondimeno egli si rivoltò durante
l'assedio di Ravenna, e poi succedette
la sua rovina, allorchè Teoderico ebbe
a far guerra nella Pannonia, siccome
diremo al suo luogo. È di parere il cardinal
Baronio che dopo la morte di Odoacre
e sul fine di quest'anno Teoderico
inviasse ad Anastasio Augusto i suoi
ambasciatori, per istabilir pace e lega
con lui, e che a tal fine fosse scritta la
lettera prima di Cassiodoro <span class="fnote">[Cassiod., lib. 1, ep. 1.]</span> ad esso
imperadore. Parimente crede che <i>Fausto
maestro degli uffizii</i> fosse uno di questi
ambasciatori. Ma in quella lettera si suppone
intorbidata la buona armonia che
dianzi passava fra Anastasio e Teoderico;
e però negli anni susseguenti sembra essa
scritta a nome di Teoderico. E tanto più
perchè Teoderico confessa di essere stato
più volte esortato dall'imperadore ad
amare il senato romano, e ad osservare
le leggi dei precedenti Augusti. Per altro
abbiamo dall'Anonimo Valesiano <span class="fnote">[Anonym. Vales.]</span>
che nell'anno 490, vivente ancora Zenone
imperadore, non tardò Teoderico
ad inviare in Costantinopoli <i>Festo capo
del senato</i>, per chiedergli la veste regale,
ed è lo stesso che dire a pregarlo che
volesse riconoscerlo per re d'Italia. Lo
stesso autore dipoi chiama questo ambasciatore
non più <i>Festo</i>, ma <i>Fausto il
negro</i>, ed aggiugne che prima del ritorno
suo dalla medesima ambasciata, avendo
Teoderico intesa la morte di Zenone
(accaduta, come dicemmo, nell'anno 491),
e dappoichè fu entrato in Ravenna ed
ebbe tolto dal mondo Odoacre, i Goti il
proclamarono e confermarono re, senza
aspettar la licenza ed approvazione del
nuovo imperadore Anastasio. Ma forse
questo scrittore anticipò alquanto la spedizione
del suddetto ambasciatore, e la
<span class="pagenum"><a id="Page_716"></a>[716]</span>
assunzione del titolo regale: del che parleremo
all'anno 495.
</p>

<p>
Abbiamo dall'autor della Miscella <span class="fnote">[Hist. Miscella, tom. 1 Rer. Italicar.]</span>
e da Giordano storico <span class="fnote">[Jordan., de Reb. Get., cap. 58.]</span> che Teoderico,
per bene stabilirsi nel nuovo regno, conchiuse
parentado con varii principi di
questi tempi. Cioè prese egli per moglie
<i>Audelfreda</i>, chiamata da Gregorio Turonense
<i>sorella</i>, e da Giordano e dall'autore
della Miscella (con errore, credo
io, perchè Clodoveo era allora assai
giovane) <i>figliuola di Clodoveo</i> il grande,
re de' Franchi. Diede <i>Amalafreda</i> sua
sorella ad <i>Unnerico</i> re de' Vandali. Ma
l'autore della Miscella qui s'inganna. Il
re Unnerico cessò di vivere nell'anno
484, ed ebbe per successore <i>Gundamondo</i>,
la cui morte accadde nel 496. E
dopo di lui regnò <i>Trasamondo</i>. Questi fu
marito di <i>Amalafreda</i>, come s'ha chiaramente
da Giordano e da Procopio <span class="fnote">[Procop., de Bell. Vandal., lib. 1, cap. 8.]</span>.
Avea Teoderico due figliuole nate a lui
da una concubina, allorchè dimorava nelle
sue contrade. La prima appellata <i>Teuticodo</i>
(da Procopio <i>Teudicusa</i>, e dall'Anonimo
Valesiano <span class="fnote">[Anonym. Vales.]</span> <i>Arevagni</i> vien detta)
unì in matrimonio con <i>Alarico</i> re
dei Visigoti, che regnava allora nella Gallia
meridionale e in buona parte della
Spagna. L'altra chiamata <i>Ostrogota</i> (ossia
<i>Teodogota</i>, come ha il suddetto Anonimo)
fu presa in moglie da <i>Sigismondo</i>
figliuolo di Gundobado, ossia Gundibaldo,
re de' Borgognoni. Una figliuola eziandio
di Amalafreda sua sorella, e del suo
primo marito, per nome <i>Amalberga</i>, ebbe
per marito <i>Ermanfredo</i> re della Turingia.
Ma questi matrimonii succederono
in varii tempi, quantunque io gli abbia
qui rapportati tutti in un fiato. Delle gloriose
azioni di san <i>Gelasio</i> papa in quest'anno
per la conservazione della vera
fede sì in Occidente come in Oriente, son
da vedere gli Annali ecclesiastici del cardinal
Baronio. Riferisce ancora Gregorio
<span class="pagenum"><a id="Page_717"></a>[717]</span>
Turonense <span class="fnote">[Gregor. Turonensis, lib. 2, cap. 27.]</span> al presente anno la
guerra fatta da <i>Clodoveo</i> re dei Franchi
ai Turingi, non già con soggiogarli affatto
al suo dominio, come egli dice, ma
con obbligarli a pagargli il tributo. Rammemora
eziandio il di lui matrimonio
con <i>Clotilde</i> nipote di <i>Gundobaldo</i> re dei
Borgognoni, principessa gloriosa, perchè
poi condusse il marito tuttavia pagano
ad abbracciare la santissima religione di
Cristo.
</p>
<hr />
</div>

<div class="chapter">
<h2 class="hidden"><a id="CDXCIV"></a>CDXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Gelasio</span> papa 3.</td>
  </tr>
  <tr>
    <td><span class="smcap">Anastasio</span> imperadore 4.</td>
  </tr>
  <tr>
    <td><span class="smcap">Teoderico</span> re 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Turcio Rufio Aproniano Asterio</span> e <span class="smcap">Presidio</span>.
</p>

<p>
È fuor di dubbio che il primo di
questi consoli, cioè <i>Asterio</i>, fu console
creato in Occidente, ed è quel medesimo
che si legge sottoscritto nel famoso antichissimo
Virgilio scritto a penna della
biblioteca medicea; sopra che son da
vedere il cardinal Noris <span class="fnote">[Noris, Coenotaph. Pisan., Dissertat. 4.]</span> e il canonico
Gori <span class="fnote">[Gorius, Inscript. Etrur.]</span>. I padri Sirmondo e Pagi,
che il credono appellato Asturio, e non
<i>Asterio</i>, non son qui da ascoltare. <i>Asterio</i>
era cognome della casa <i>Turcia</i>, come
ancor lo provai <span class="fnote">[Anecdot. tom. 1, dissert. 2.]</span> in illustrando un
poema di san Paolino vescovo di Nola.
Quanto all'altro console, cioè a <i>Presidio</i>,
il suddetto cardinal Noris ed Onofrio
Panvinio <span class="fnote">[Panvin., in Fast. Consul.]</span> il giudicarono console orientale;
all'incontro dal padre Pagi <span class="fnote">[Pagius, Crit. Baron.]</span>
è tenuto anch'esso occidentale. Ma ognun
di essi giuoca ad indovinare, nè si può
stabilire chi s'abbia ragione. Tuttavia
essendo il nome latino, e trovandosi
posposto esso anche ne' Fasti greci, più
probabile sembra l'opinione del Pagi.
Dopo avere il re Teoderico ridotta alla
<span class="pagenum"><a id="Page_718"></a>[718]</span>
sua ubbidienza l'Italia tutta, senza curarsi
del titolo d'imperadore, assunse
quello di re, usato (dice Procopio <span class="fnote">[Procop., de Bell. Goth., lib. 1.]</span>)
dai Barbari, per significare i lor principi,
da' quali son retti e governati. E da
saggio politico non solamente ritenne
ed onorò tutti i magistrati soliti della
repubblica e dell'imperio romano, ma
ancora prese a vestirsi alla romana; il
che piacque non poco ai popoli, come
segno d'amore e di stima verso della
nazione italiana. Poscia in questa felice
calma s'applicò egli tutto a mettere in
buon sistema l'Italia, che per tante passate
rivoluzioni e turbolenze era ridotta
in un miserabile stato. Ma specialmente,
per attestato d'Ennodio <span class="fnote">[Ennod., in Vita s. Epiphan. Ticinens. episc.]</span>, a lui fece
pietà la desolata Liguria, che in questi
tempi abbracciava anche il Piemonte, il
Monferrato e Milano. S'è toccata disopra
la terribil incursione de' Borgognoni
in quelle parti, allorchè Teoderico era
impegnato nell'assedio di Ravenna, e
s'è raccontato che in quella occasione
fu condotta in ischiavitù nelle Gallie
un'immensa quantità di popolo da quella
barbara ed ariana nazione. Basterà
sapere che le campagne erano rimaste
quasi tutte senza abitatori e senza chi
le coltivasse. Pensò dunque Teoderico
al rimedio, quand'ecco giugnere a Ravenna
<i>Epifanio</i> vescovo di Pavia in
compagnia di <i>Lorenzo</i> arcivescovo di
Milano, per implorare la di lui clemenza.
Avea Teoderico pubblicata una legge, in
cui concedeva a tutti i popoli, che erano
stati in addietro del suo partito, i privilegii
de' cittadini romani, col negarli, e
con levare nominatamente la facoltà di
testare agli altri che aveano tenuto per
la parte di Odoacre. Era grande il lamento
per questo in tutta l'Italia. I due
santi vescovi con tanta efficacia il supplicarono
d'abolir questa legge, che Teoderico
non potè far resistenza, e chiamato
tosto <i>Urbico</i> questore del sacro palazzo,
gli ordinò di fare un editto ritrattatorio
<span class="pagenum"><a id="Page_719"></a>[719]</span>
del precedente. Rivoltosi dipoi
ad Epifanio, gli disse di aver posti gli
occhi sopra di lui, per inviarlo suo ambasciatore
a <i>Gundobado</i>, ossia <i>Gundobaldo</i>,
re de' Borgognoni, per trattar seco
del riscatto degli schiavi fatti nella
Liguria: al qual fine l'erario regio gli
avrebbe somministrato il danaro occorrente.
Accettò il santo prelato questa
pia incombenza, e solamente il pregò di
volergli dar per compagno <i>Vittore</i> vescovo
di Torino, personaggio di rare
virtù. Pertanto nel marzo del presente
anno si mossero i due vescovi alla volta
di Lione, dove allora abitava il re Gundobado,
siccome padrone ancora di quella
provincia. Era già promessa in isposa
a <i>Sigismondo</i> figliuolo di quel re una figliuola
di Teoderico. La venerabil presenza
e le sagge e pie parole di Epifanio
indussero Gundobado a rilasciar gratuitamente
tutti quegli Italiani che non aveano
prese l'armi contra de' Borgognoni,
richiedendo solamente che si pagasse
il riscatto per gli altri. Allora si videro
le schiere di quella povera gente tutte
in moto ed allegre verso la lor patria. In
un giorno solo dalla sola città di Lione
ne partirono quattrocento; e lo stesso
si praticò per tutte le città della Savoia
e dell'altre provincie sottoposte ai Borgognoni.
Ben seimila persone furono le
donate alle preghiere del santo vescovo;
Ennodio allora diacono, che tali notizie
tramandò ai posteri, era presente alle
lor liete processioni. Per riscattar gli
altri impiegò Epifanio il danaro datogli
dal re Teoderico, ma non bastò. <i>Siagria</i>
piissima e ricca donna, ed <i>Alcimo Ecdicio
Avito</i>, celebre vescovo di Vienna,
contribuirono di molto oro per la liberazion
degli altri. Passò ancora Epifanio
a Geneva, dove comandava Godigiselo
fratello del re Gundobado, ed ivi ancora
ottenne la liberazion degli schiavi, attorniato
dai quali anch'egli se ne ritornò
in Italia con uno spettacolo che trasse
dagli occhi di tutti le lagrime, e tornò
in gloria grande della religion cristiana
<span class="pagenum"><a id="Page_720"></a>[720]</span>
e di Teoderico, che da buon principe
procurò sì gran bene ai sudditi suoi.
</p>

<p>
Seguitava intanto in Oriente la guerra
mossa agl'Isauri; <span class="fnote">[Marcell. Comes, in Chron.]</span> ed Anastasio
imperadore cominciò in quest'anno a
scoprire il suo mal animo contra di
<i>Eufemio</i> patriarca di Costantinopoli, perchè
egli stava saldo nella difesa della
dottrina e chiesa cattolica, e si opponeva
alle mire d'esso imperadore, fautor degli
eretici. Teofane <span class="fnote">[Theoph., in Chronogr.]</span> aggiugne che Anastasio
concepì ancora de' sospetti contra
di Eufemio, quasichè egli fomentasse
la ribellion degl'Isauri; e perciò ben
per due volte tentò di fargli levar la vita;
ma non gli riuscì il disegno. Finalmente
astrinse il piissimo patriarca a
restituirgli la obbligazione da lui fatta
con iscrittura privata di non far novità
in pregiudizio della religion cattolica.
Circa questi tempi <i>Gelasio papa</i> pubblicò
il celebre suo decreto intorno ai libri
della sacra Scrittura, e agli altri che
trattano delle cose sacre, determinando
quali s'abbiano o non s'abbiano da
ricevere come autentici e di sana dottrina.
Scrisse ancora un sensatissimo
apologetico all'imperadore Anastasio,
che intero vien rapportato dal cardinal
Baronio <span class="fnote">[Baron., Annal. Eccl.]</span>. Forse ancora appartiene a
questi tempi l'essere entrato ai servigi
del re Teoderico <i>Magno Aurelio Cassiodoro</i>,
o <i>Cassiodorio</i>, insigne scrittore e
letterato del presente e del prossimo
secolo, nato di nobil famiglia nella città
di Squillaci in Calabria, e parente di
<i>Simmaco</i> patrizio. Aveva egli sotto il re
Odoacre sostenute due riguardevoli cariche;
dopo la cui morte ritiratosi alla
patria, si acquistò gran merito anche
presso il nuovo re Teoderico coll'aver
portati i Siciliani, benchè non senza
gran fatica, a riconoscerlo per sovrano.
Perciò chiamato alla corte, ebbe per ricompensa
il governo della Calabria per
un anno; e, terminato questo, passò ad
<span class="pagenum"><a id="Page_721"></a>[721]</span>
essere segretario delle lettere di Teoderico
con tal fortuna e lode, che quel
re, quantunque avvezzo solamente fra
l'armi, e neppur tinto delle prime lettere,
pure si dilettava assaissimo di udirlo
parlare di fisica, astronomia e geografia.
Salì dipoi Cassiodoro alle prime dignità,
cioè a quella di senatore, di prefetto del
pretorio e del consolato; del che son
testimonio le fioritissime epistole sue.
Fu eziandio in gran pregio presso il medesimo
re <i>Severino Boezio</i>, uomo letteratissimo,
che arrivò poi anch'egli ad
essere console nell'anno 522. E da due
lettere di Cassiodoro <span class="fnote">[Cassiodorus, lib. 4, ep. 45 et 46.]</span> abbiamo che
avendo il sopra mentovato re de' Borgognoni
<i>Gundobado</i> richiesti al re Teoderico
degli orologi da acqua e da sole,
ch'egli avea una volta veduti in Roma,
Teoderico per averli, ricorse a <i>Boezio patrizio</i>,
con lodarlo per le traslazioni da
lui fatte di diversi autori greci, e per la
sua rara perizia nelle matematiche. Sono
senza data queste due lettere di Cassiodoro,
e potrebbe darsi che questo
Boezio fosse il padre del filosofo. Tuttavia
più verisimilmente ad esso filosofo è
indirizzata quella lettera di Teoderico,
scritta da Cassiodoro suo segretario. E
si vuol ben ricordare per tempo, che
esso Teoderico, tuttochè nato Barbaro,
pure siccome allevato nella corte imperiale
di Costantinopoli, e persona di
gran mente, nulla tralasciava di quello
che serve a farsi amare ed ammirare
dai sudditi, sì pel buon governo, come
per la pulizia, per la magnificenza, per
la stima delle lettere e de' letterati, ancorchè
egli neppur sapesse scrivere il
suo nome; di manierachè salì in tal riputazione
da essere paragonato ai più
riguardevoli imperatori che mai s'abbia
avuto Roma. Non è il paese, ma il cuore
che fa gli eroi.
</p>
<hr />
</div>

<div class="chapter">
<p>
<span class="pagenum"><a id="Page_722"></a>[722]</span>
</p>

<h2 class="hidden"><a id="CDXCV"></a>CDXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCV</span>. Indizione <span class="scp">III</span>.</td>
  </tr>
  <tr>
    <td><span class="smcap">Gelasio</span> papa 4.</td>
  </tr>
  <tr>
    <td><span class="smcap">Anastasio</span> imperadore 5.</td>
  </tr>
  <tr>
    <td><span class="smcap">Teoderico</span> re 3.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Viatore</span>, senza collega.
</p>

<p>
In Occidente fu creato questo console.
Il Relando <span class="fnote">[Reland., Fast. Cons.]</span> ne aggiugne un altro,
cioè <i>Emiliano</i>, adducendo una legge
di Anastasio imperadore <span class="fnote">[L. 2, G. de bon. possess. contra Tab. lib.]</span>, indirizzata
<i>Viatore et Æmiliano coss.</i> ad Asclepiodoto.
Ma il codice di Giustiniano è in
assaissimi luoghi scorretto per conto
delle date. Certo è che in tutti i Fasti,
anche greci, e nell'altre memorie antiche,
il presente anno è segnato solamente
col nome di <i>Viatore console</i>. E s'egli
avesse avuto un collega, non è probabile
che tanti l'avessero ommesso. Perciò
si dee più presto tenere per guasta
la data di quella legge. Ne abbiamo una
altra <span class="fnote">[L. 8, C. de Codicillis.]</span>, indirizzata da Teodosio II Augusto
ad Asclepiodoto prefetto del pretorio
<i>Victore V. C. cos.</i>, cioè nell'anno
424. A me sembra assai credibile che al
medesimo anno sia da riferire ancora la
precedente, in cui il console <i>Victore</i> dagli
ignoranti copisti fu mutato in <i>Viatore</i>, e da
qualche erudito venne poi messo il nome
di <i>Anastasio</i> in vece di quello di <i>Teodosio</i>.
Fu fatta menzione di sopra all'anno
493 della spedizione di <i>Festo</i> capo del
senato, fatta da Teodosio all'imperador
Zenone, per ottener da lui la veste regale,
ossia l'approvazion cesarea pel
regno d'Italia in favor d'esso Teoderico.
Nè l'ambasciatore, nè la desiderata approvazione
veniva giammai; e però Teoderico,
senza aspettare il consenso di
Anastasio Augusto, assunse il titolo e
gli ornamenti regali. Quando ritornasse
Festo, e seguisse la concordia fra l'imperadore
e Teoderico, non si può ben
conoscere. Probabilmente il maneggio
<span class="pagenum"><a id="Page_723"></a>[723]</span>
fu lungo, perchè ad Anastasio e ai suoi
ministri non dovea molto piacere il mirar
l'imperio romano spogliato di una
parte sì riguardevole. E certo in Oriente
dispiacque non poco il vedere che Teoderico
non aveva aspettato ad assumere
il titolo di re, che gliene avesse data licenza
l'imperadore. Teoderico inoltre
pretendeva che si rimandassero le corone,
gioie ed altre suppellettili, spettanti
al palazzo imperiale d'Occidente, che
Odoacre avea nel tempo delle sue disavventure
inviate a Costantinopoli per
farsene merito coll'imperadore in caso
di bisogno. Possiam credere che finalmente
Anastasio si arrendesse, perchè
Teoderico era persona da fargli paura.
Abbiamo in fatti dall'Anonimo cronista
del Valesio <span class="fnote">[Anonymus Vales.]</span>, che essendo seguita pace
per mezzo di <i>Festo</i> ambasciatore tra Anastasio
imperadore intorno all'aver
Teoderico, prima d'ottenere il consentimento
imperiale, preso il titolo di re
d'Italia, esso imperadore rimandò tutti
gli ornamenti del palazzo che Odoacre
avea trafugati a Costantinopoli. Questo
fatto io il rapporto al presente anno;
ma sembra succeduto più tardi, mentre
dopo il suddetto racconto seguita a dire
l'Anonimo, che nel medesimo tempo
nacque in Roma la controversia pel papato
fra <i>Simmaco</i> e <i>Lorenzo</i>, la quale
appartiene all'anno 498, siccome vedremo.
E che <i>Festo</i> patrizio andasse nell'anno
497 coi legati della santa sede
a Costantinopoli, si raccoglie dagli atti
riferiti a quell'anno dal cardinal Baronio <span class="fnote">[Baron., Annal. Eccl. ad ann. 497.]</span>,
se pur due diversi viaggi non
fece Festo colà. Per testimonianza di
Marcellino conte <span class="fnote">[Marcell. Comes, in Chron.]</span> e di Cedreno <span class="fnote">[Cedren., in Annal.]</span>,
durante quest'anno, Anastasio imperadore
sfogò il suo sdegno contra di <i>Eufemio</i>
vescovo di Costantinopoli (la cui
condotta per altro neppur piaceva alla
sede apostolica di Roma) con farlo deporre,
<span class="pagenum"><a id="Page_724"></a>[724]</span>
cacciarlo in esilio, e dargli per
successore in quella cattedra <i>Macedonio</i>.
Il padre Pagi <span class="fnote">[Pagius, Crit. Baron. ad ann. 496.]</span>, coll'autorità di Teofane <span class="fnote">[Theoph., in Chronogr.]</span>,
pretende succeduta questa iniqua
prepotenza di Anastasio nell'anno
seguente. Ma per cagion de' copisti non
è a noi pervenuta fedele la Cronologia
di Teofane. Oltre di che quello stesso
storico sembra ammettere l'elezion di
Macedonio nel presente anno. Leggasi
ancora un concilio romano, tenuto sotto
questo consolato da san Gelasio papa,
in cui fu rimesso in grazia della Chiesa
<i>Miseno</i> vescovo già mandato per legato
a Costantinopoli, che si era lasciato sedurre
da Acacio vescovo di quella città.
</p>
<hr />
</div>

<div class="chapter">
<h2 class="hidden"><a id="CDXCVI"></a>CDXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Anastasio II</span> papa 1.</td>
  </tr>
  <tr>
    <td><span class="smcap">Anastasio</span> imperadore 6.</td>
  </tr>
  <tr>
    <td><span class="smcap">Teoderico</span> re 4.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Paolo</span>, senza collega.
</p>

<p>
Sappiam di certo che questo <i>Paolo</i>
fu console orientale, ed inoltre abbiamo
da Marcellino conte <span class="fnote">[Marcell. Comes, in Chron.]</span> ch'egli era fratello
dello stesso imperadore Anastasio.
Perchè non si creasse console in Occidente,
ne è ignoto a noi il perchè. Forse tra
l'imperador di Oriente e il re Teoderico
duravano le controversie ed amarezze;
e però fu necessario un lungo trattato
per aggiustar le discordie, e venire a
quella pace che Teoderico chiede ad Anastasio
nella lettera prima fra quelle
di Cassiodoro. Terminò in quest'anno
la sua vita <i>san Gelasio</i> papa <span class="fnote">[Anastas. Bibl.]</span> a dì 19
di novembre, pontefice dottissimo, e degno
di vivere più lungamente per onore
e difesa della Chiesa cattolica. Gennadio <span class="fnote">[Gennadius, de Viris Illustrib.]</span>
ed altri scrittori ci assicurano
esser egli autore di un libro intitolato
<i>De duabus in Christo naturis</i>. Diede egli
<span class="pagenum"><a id="Page_725"></a>[725]</span>
anche miglior forma al messale romano.
<i>Anastasio II</i> fu quegli che nel dì 24 di
novembre succedette nel pontificato.
Quantunque, siccome abbiam detto, le
desolazioni patite nelle turbolenze passate
avessero ridotta la Liguria in un
misero stato, pure Teoderico, allegando
la necessità di mantener le armate, ne
esigeva dei gravi tributi con universale
lamento di que' popoli. Fecero essi ricorso,
siccome abbiamo da Ennodio <span class="fnote">[Ennod., in Vit. S. Epiph. Ticin. Episc.]</span>,
al solito lor protettore, cioè al santo vescovo
di Pavia <i>Epifanio</i>, con pregarlo
di voler portarsi in persona alla corte
per implorar qualche sollievo. Andò nel
presente anno il piissimo prelato per
acqua verso Ravenna, e il viaggio gli
costò di molti patimenti, essendogli convenuto
più d'una volta di dormir senza
tetto sulle rive del Po, fiume che passato
Brescello, o poco più in giù, entrava in
que' tempi nelle paludi, nè aveva, come
oggidì, regolato e stabile il suo corso.
Fu ben accolto da Teoderico, ed impetrò
che i popoli fossero sgravati di due
parti delle tre che si pagavano di tributo.
Ma ritornando addietro, fu preso da un
molesto catarro in Parma, ed aggravatosi
a poco a poco il male, dappoichè
fu arrivato a Pavia, passò a miglior vita
nel dì 21 di gennaio. In andando a Ravenna,
siccome Ennodio scrive, l'accompagnarono
i <i>tuoni</i>; e però intraprese
il viaggio circa il settembre dell'anno
precedente. Ma ritornò <i>ninguido aere</i>,
cioè in tempo nevoso, e per conseguente
nel verno; laonde nel gennaio di questo
anno accadde la morte sua in età di
cinquantotto anni, con restar viva la memoria
della sua santità.
</p>

<p>
Le finezze usate più d'una volta dal
re Teoderico a questo santo vescovo
servono a maggiormente confermare ciò
che abbiamo dall'Anonimo Valesiano <span class="fnote">[Anonym. Vales.]</span>
e da altri scrittori; cioè che quantunque
fosse esso re ariano di professione, ed ariani
fossero i suoi Goti, come in que' tempi
<span class="pagenum"><a id="Page_726"></a>[726]</span>
erano anche i re de' Visigoti, Borgognoni
e Vandali, dominanti nella Gallia,
nella Spagna e nell'Africa, pure da
saggio ad accorto principe non inquietò
punto i Cattolici, nè fece atto alcuno
per turbare la Chiesa cattolica; anzi in
molte occasioni si mostrò favorevole alla
medesima. Cedreno <span class="fnote">[Cedren., in Annalib.]</span> e Niceforo <span class="fnote">[Niceph., lib. 26, cap. 35.]</span>
raccontano anche un caso degno di memoria.
Cioè, aver egli avuto un ministro
assai caro e di molta sua confidenza,
benchè di religione cattolico. Costui credendo
di maggiormente guadagnarsi la
grazia del re, abiurato il cattolicismo,
abbracciò l'arianismo. Saputo ciò, Teoderico
gli fece mozzare il capo, con dire:
<i>Se costui non è stato fedele a Dio, come
sarebbe poi fedele a me che son uomo?</i>
Nel presente anno venne a morte <i>Gundamondo</i>,
ossia <i>Gundabondo</i> re de' Vandali
in Africa, con discapito della religion
cattolica, stante l'esser egli stato,
in paragone di Genserico e di Unnerico
suoi predecessori, molto indulgente verso
i Cattolici. Veramente Procopio <span class="fnote">[Procop., de Bell. Vandal., lib. 1, cap. 8.]</span>
scrive che li trattò malamente; ma santo
Isidoro <span class="fnote">[Isidor., in Chron. Vandal.]</span> e una storia pubblicata dal
Canisio ci avvisano aver egli richiamato
dall'esilio <i>Eugenio</i> vescovo di Cartagine,
e che nel penultimo anno del suo
regno, non solamente permise che si
riaprissero le chiese de' Cattolici, ma eziandio,
ad istanza d'esso Eugenio, si
contentò che tornassero alle lor patrie
tanti altri vescovi già esiliati. Succedette
a lui nel regno <i>Trasamondo</i> suo fratello,
il quale per relazione d'esso Procopio,
affine di maggiormente stabilire il suo
governo, giacchè gli era stata tolta dalla
morte la consorte senza lasciar dopo di
sè figliuoli, spedì ambasciatori al re Teoderico,
chiedendogli in moglie <i>Amalafreda</i>
di lui sorella, e non vi trovò difficoltà.
Gli fu inviata questa principessa, coll'accompagnamento
di mille nobili Goti, e
<span class="pagenum"><a id="Page_727"></a>[727]</span>
di circa cinquemila soldati di guardia,
ed ebbe per dote il promontorio, ossia
capo di Lilibeo in Sicilia. Laonde riuscì
Trasamondo il più potente e riguardevole
dei re vandali. Era anche assai caro
ad Anastasio imperadore. Ma questo matrimonio
pare che succedesse solamente
nell'anno 500, per quanto si ricava
dall'Anonimo Valesiano. Cresceva intanto
la potenza di <i>Clodoveo</i> re de' Franchi
per varie conquiste fatte nella Gallia
e nella Germania. Ebbe egli in questi
tempi una pericolosa guerra con gli Alamanni,
e per consiglio della piissima
regina <i>Clotilde</i> sua moglie, invocato in
suo aiuto il Dio dei Cristiani, ne riportò
un'insigne vittoria nel territorio di Colonia,
colla morte del re loro e coll'acquisto
del paese, che abbracciava se non
tutta, in parte almeno, la Svevia moderna,
ed altre contrade all'Occidente della
Svevia. Un sì fortunato successo, congiunto
colle esortazioni d'essa regina
Clotilde, cristiana cattolica, l'indussero
ad abbracciare la fede di Cristo, e però
nel dì del Natale del Salvatore dalle mani
di san Remigio vescovo di Reims prese il
sacro battesimo. L'esempio suo trasse
allora alcune migliaia di Franchi ad imitarlo,
e assai più da lì innanzi si convertirono,
sicchè non andò gran tempo che
tutta la nobil nazion de' Franchi si unì
al Cristianesimo.
</p>
<hr />
</div>

<div class="chapter">
<h2 class="hidden"><a id="CDXCVII"></a>CDXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Anastasio II</span> papa 2.</td>
  </tr>
  <tr>
    <td><span class="smcap">Anastasio</span> imperadore 7.</td>
  </tr>
  <tr>
    <td><span class="smcap">Teoderico</span> re 5.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Anastasio Augusto</span> per la seconda
volta, senza collega.
</p>

<p>
Neppure in quest'anno si trova console
alcuno in Occidente. Abbiamo da
Marcellino conte <span class="fnote">[Marcell. Comes, in Chron.]</span> che nell'anno presente
ebbe fine la guerra per alcuni anni
sostenuta dall'imperadore Anastasio
<span class="pagenum"><a id="Page_728"></a>[728]</span>
contro gl'Isauri. Il padre Pagi <span class="fnote">[Pagius, Critic. Baron.]</span> la vuol
finita nell'anno precedente, con seguitare
in ciò il testo di Teofane <span class="fnote">[Theoph., in Chronogr.]</span>, il quale
io non oserei anteporre all'autorità di
Marcellino, scrittore più vicino a questi
tempi. Scrive dunque Marcellino che in
quest'anno si terminò la guerra isaurica,
e che essendo stato preso <i>Atenodoro</i>,
persona primaria fra gl'Isauri, gli fu
spiccato il capo dal busto, e questo poi
portato a Tarso, ed esposto sopra di una
picca al pubblico. Teofane, benchè paia
di diverso sentimento, pure all'anno
quinto di Anastasio scrive che <i>Giovanni
Scita</i> generale dell'imperadore, dopo di
un lungo assedio, fece prigioni <i>Longino</i>
già generale dell'armi cesaree, e <i>Atenodoro</i>
e gli altri tiranni, e dopo avergli uccisi
inviò le loro teste a Costantinopoli.
Aggiugne che Anastasio premiò <i>Giovanni
Scita e Giovanni Cirto</i>, cioè <i>il gobbo</i>, colla
dignità del consolato, siccome appunto
vedremo negli anni seguenti. Fu poco
fa accennato la vittoria riportata da <i>Clodoveo</i>
re dei Franchi sopra gli Alamanni.
Ora è da sapere che il vittorioso suo popolo,
o perchè barbaro e superbo nella
fortuna, o perchè irritato da qualche azione
dei vinti, entrato nel loro paese,
troppo aspramente trattava chi v'era rimasto
in vita. Però la maggior parte di
quei che nella rotta si salvarono colla
fuga, ed altri assaissimi della nazione alemanna,
non potendosi accomodare a quel
pesante giogo, sen vennero in Italia, e
dimandarono di poter qui abitare e vivere
sudditi del re Teoderico. Bisogna
credere che fossero di moltissime migliaia,
perchè Ennodio <span class="fnote">[Ennod., in Panegyr. Theoderici.]</span>, testimonio di
questo fatto, scrisse che <i>Alamanniae generalitas
intra Italiae terminos sine detrimento
romanae possessionis inclusa est</i>.
Teoderico ben volentieri accolse questi
nuovi abitatori, siccome venuti a tempo
per sovvenire a tanti paesi che, a cagion
delle guerre passate, erano restati privi
<span class="pagenum"><a id="Page_729"></a>[729]</span>
di chi coltivasse le campagne. Perciò senza
aggravio del pubblico, cioè senza toglier
ai Romani le loro terre per darle in proprietà
ai vincitori, come avea fatto Odoacre
coi suoi Eruli, e lo stesso Teoderico
dovea anch'egli aver fatto per rimunerare
i suoi Goti, divise i suddetti Alamanni
per le campagne bisognose di coltivarsi;
il che tornò in vantaggio del pubblico
tutto.
</p>

<p>
Inoltre, sia perchè gli Alamanni,
restati al lor paese sotto il giogo dei
Franchi, implorassero in lor pro gli
autorevoli uffizii del re Teoderico, o perchè
dalla fama della crudeltà de' Franchi
sopra della soggiogata nazione fosse
mosso l'animo di Teoderico, questi diede
un buon consiglio a <i>Clodoveo</i> re dei
medesimi Franchi, suo cognato, oppure
suo suocero, per quanto di sopra fu detto.
Leggesi dunque preso Cassiodoro <span class="fnote">[Cassiod., lib. 2, epist. 41.]</span>
una lettera scritta da Teoderico a <i>Luduin</i>
re de' Franchi: che così egli nomina
chi dagli antichi scrittori è appellato
<i>Clodoveo</i> e <i>Clovis</i> in volgare, ed altro
in fine non è se non <i>Lovis</i>, cioè <i>Luigi</i>, o
<i>Lodovico</i>, come noi diciamo. In essa lettera
egli si rallegra seco per la vittoria
riportata, e poscia il consiglia e prega
di trattare i vinti con più mansuetudine
e clemenza, perchè ciò tornerà in
gloria e profitto suo; confessando che
gli Alamanni atterriti s'erano ritirati in
Italia. Dice che gli manda ambasciatori
per sapere di sua salute, ed ottenere
quanto ha chiesto in favore degli Alamanni,
con inviargli ancora un sonatore
di cetra che accompagnava col canto
il suono. Così Teoderico, principe che in
que' tempi, era dotato di rara prudenza
e destrezza, si conciliava l'affetto e la venerazione
degli altri, coll'essere mediatore
fra tutti, e sostenere ora l'uno ora
l'altro, e coll'insegnare a ciascun d'essi
quella pulizia e gentilezza di cui erano
allora privi non meno i Franchi che i
Visigoti, Borgognoni e Vandali, ma che
<span class="pagenum"><a id="Page_730"></a>[730]</span>
Teoderico avea portato seco da Costantinopoli
in Italia. Spedì in quest'anno
papa Anastasio due suoi legati ad Anastasio
imperadore, cioè <i>Cresconio</i> vescovo
di Todi e <i>Germano</i> vescovo di Capoa,
con sua premurosa lettera al medesimo
Augusto, esortandolo di far levare dai
sacri dittici il nome di Acacio già vescovo
di Costantinopoli, e di voler provvedere
ai bisogni della Chiesa alessandrina.
Siccome osservò il cardinal Baronio <span class="fnote">[Baron., Annal. Eccl. ad ann. 497.]</span>,
ed apparisce da un memoriale
dato dagli apocrisarii, ossia dai nunzi
eretici della Chiesa suddetta d'Alessandria,
<i>Festo</i> patrizio fu spedito (senza
fallo dal re Teoderico) a Costantinopoli,
unitamente coi legati pontificii; perocchè
quel memoriale è indirizzato <i>gloriosissimo
atque excellentissimo patricio Festo,
et venerabilibus episcopis Cresconio
et Germano, simul cum ejus potestate directis
in legatione ab urbe Roma ad clementissimum
et Christo amabilem imperatorem
Anastasium</i>. Parimente Teofane <span class="fnote">[Theoph., in Chronogr.]</span>
attesta che in quest'anno da Roma
fu inviato Festo ad Anastasio Augusto per
alcuni affari civili. Ora qui convien ripetere
le parole dell'Anonimo Valesiano <span class="fnote">[Anonymus Vales.]</span>,
il quale così scrive: <i>Facta pace cum
Anastasio imperatore per Festum de praesumtione
regni, omnia ornamenta palatii,
quae Odoacer Constantinopolim transmiserat,
remittit. Eodem tempore contentio
orta est in urbe Roma inter Symmachum
et Laurentium</i>, ec. Di qui presi
io argomento di conghietturare disopra,
che solamente in quest'anno, o nel susseguente,
si conchiuse l'aggiustamento
del re Teoderico coll'imperador d'Oriente,
irritato per aver Teoderico preso
il titolo di re senza sua licenza ed approvazione.
<i>Festo</i> era nel presente anno
in Costantinopoli: e quello storico scrive
fatta la pace suddetta allorchè succedette
lo scisma nella Chiesa romana, il
che avvenne, come si vedrà, nell'anno
<span class="pagenum"><a id="Page_731"></a>[731]</span>
susseguente. Da Teodoro lettore <span class="fnote">[Theod. Lector, lib. 2 Hist. Eccl.]</span> vien
detto che <i>Festo</i> senatore romano fu inviato
ad Anastasio Augusto per alcune
occorrenze civili, e che essendo poi tornato
a Roma, trovò essere mancato di
vita papa Anastasio.
</p>
<hr />
</div>

<div class="chapter">
<h2 class="hidden"><a id="CDXCVIII"></a>CDXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCVIII</span>. Indiz. <span class="scp">VI</span>.</td>
  </tr>
  <tr>
    <td><span class="smcap">Simmaco</span> papa 1.</td>
  </tr>
  <tr>
    <td><span class="smcap">Anastasio</span> imperadore 8.</td>
  </tr>
  <tr>
    <td><span class="smcap">Teoderico</span> re 6.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Giovanni Scita</span> e <span class="smcap">Paolino</span>.
</p>

<p>
Il primo di questi consoli, cioè <i>Giovanni
Scita</i>, fu creato in Oriente da Anastasio
imperadore in ricompensa della
fedeltà e bravura, con cui egli avea tratta
a fine la guerra isaurica nell'anno precedente,
dove egl'era stato generale dell'armi
imperiali. L'altro, cioè <i>Paolino</i>,
ebbe da Teoderico il consolato in Occidente.
Dal padre Pagi <span class="fnote">[Pagius, Crit. Baron.]</span> è chiamato
<i>Paulinus Decius</i>, perchè della famiglia
Decia fu <i>Paolino</i> console nell'anno 534,
il quale perciò è appellato <i>juniore</i>. Se
questa ragion sia fuor di dubbio, lascerò
deciderlo agli eruditi. Ben so che, quando
si ammetta per vera e certa, si avrebbe
da scrivere <i>Decius Paulinus</i>, e non
già <i>Paulinus Decius</i>, essendo stato costume
degli antichi di nomar le persone
dall'ultimo lor nome, ossia cognome.
Compiè in quest'anno il corso di sua vita
<i>Anastasio II</i> papa, essendo succeduta
la sua morte nel dì 17 di novembre. Fu
eletto ed ordinato dalla maggior parte
del clero romano in suo luogo a dì 22
del medesimo mese papa <i>Simmaco</i> diacono,
di nazione sardo, ma con grave
discordia; perciocchè un'altra parte
elesse e consacrò <i>Lorenzo</i> prete di nazione
romano. Teodoro lettore <span class="fnote">[Theod. Lector, lib. 2 Hist. Eccl.]</span> lasciò
scritto che <i>Festo</i>, ritornato dall'ambasceria
di Costantinopoli, guadagnò con
danari gli elettori di Lorenzo, sperando
<span class="pagenum"><a id="Page_732"></a>[732]</span>
di far poscia accettare a questo suo papa
l'enotico di Zenone; e che per questa
divisione succederono assaissimi ammazzamenti,
saccheggi, ed altri mali innumerabili
alla città di Roma, sostenendo
cadauna delle parti l'eletto suo, con
durare questo gravissimo sconcerto per
ben tre anni. L'autore della Miscella <span class="fnote">[Histor. Miscella, tom. 1 Rer. Italic.]</span>,
secondo la mia edizione, anch'egli racconta
avere una tal discordia sì fattamente
involto non solo il clero, ma anche
il senato di Roma, che <i>Festo il più
nobile tra senatori</i>, stato già console nell'anno
472, e <i>Probino</i>, stato anche esso
console nell'anno 489, sostenendo la
parte di Lorenzo contro di <i>Fausto</i>, che
parimente era stato console o nel 485,
o nel 490, e contro gli aderenti di Simmaco,
fecero guerra ad esso Simmaco,
con restare uccisa in mezzo a Roma la
maggior parte dei preti, molti cherici,
ed assaissimi cittadini romani: giacchè
non cessò per alcuni anni questa diabolica
gara e dissensione. Dal che apparisce
che il maggior male venne dalla parte
de' partigiani di Lorenzo. E Teofane
scrittore greco asserisce anch'egli <span class="fnote">[Theoph., in Chronogr.]</span>
che l'elezion di Lorenzo procedette dalla
prepotenza di <i>Festo patrizio</i>, il quale
si era impegnato coll'imperadore Anastasio
di far creare un papa a lui favorevole,
e non perdonò alla borsa per far
eleggere Lorenzo. All'incontro uno scrittore
della fazion di esso Lorenzo, il cui
frammento ho io pubblicato fra le vite
de' romani pontefici <span class="fnote">[Rer. Ital., part. 2, tom. 4.]</span>, attribuisce il
peggio a Simmaco, il quale, secondo lui,
fu accusato di vari vizii, e non ebbe mai
quieto il suo pontificato. Ciò nondimeno
che sempre militerà in favore di Simmaco,
si è, ch'egli venne riconosciuto
sì dai concilii romani, come dalla Chiesa
tutta per successor legittimo di san Pietro,
e considerato ne' concilii come innocente:
di maniera che si può credere
che l'accuse a lui date fossero, se non
<span class="pagenum"><a id="Page_733"></a>[733]</span>
tutte, almeno la maggior parte, fabbricate
dalla malevoglienza de' suoi nemici.
E per conto di queste lagrimevoli
scene, sappia il lettore che non succederono
tutte nel presente anno, anzi le
più sanguinose accaddero molto più
tardi.
</p>
<hr />
</div>

<div class="chapter">
<h2 class="hidden"><a id="CDXCIX"></a>CDXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">CDXCIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Simmaco</span> papa 2.</td>
  </tr>
  <tr>
    <td><span class="smcap">Anastasio</span> imperadore 9.</td>
  </tr>
  <tr>
    <td><span class="smcap">Teoderico</span> re 7.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Giovanni</span> <i>il gobbo</i>, senza collega.
</p>

<p>
Questo <i>Giovanni</i> console, soprannominato
<i>il gobbo</i>, era stato anch'egli uno
de' generali dell'imperadore Anastasio,
ed avea fatto di molte prodezze nella
guerra contro gl'Isauri; però ne ebbe
in premio la dignità del consolato. Il Panvinio <span class="fnote">[Panvin., in Fast. Cons.]</span>
aggiugne a questo console un
altro, cioè <i>Asclepio</i>, da lui creduto console
occidentale. Dello stesso parere è il
Relando <span class="fnote">[Reland., in Fast.]</span>, con chiamarlo <i>Asclepione</i>.
Crede il cardinal Baronio <span class="fnote">[Baron., Annal. Eccl.]</span> asserito
ciò dal Panvinio senza pruove: ma ci
son due leggi nel Codice Giustinianeo <span class="fnote">[L. 25,. de Excusation. Tutor. Senatus
Consult. de Silentiar.]</span>,
date amendue <i>Johanne et Asclepione, coss.</i>
Contuttociò io non oserei inserire nei
Fasti questo Asclepio, od Asclepione, come
console certo sulla sola asserzione
del codice Giustiniano che troppo abbonda
di falli nelle date delle leggi, dacchè
tutti i Fasti greci e latini non ci danno
se non <i>Giovanni il gobbo</i> per console del
presente anno. Pare eziandio che non
passasse buona intelligenza tra l'imperadore
e Teoderico, perchè non solamente
non si trova console creato in Occidente,
ma neppure in Roma miriamo segnato
l'anno col consolato dell'eletto in Oriente,
ma bensì <i>post consulatum Paulini</i>. Non potendosi
intanto quetare, nè accordare le
<span class="pagenum"><a id="Page_734"></a>[734]</span>
fazioni insorte in Roma per l'elezione
del papa, finalmente si venne al ripiego
di ricorrere a Ravenna al re Teoderico,
acciocchè la sua autorità s'interponesse
per mettere fine a sì scandalosa discordia.
L'Anonimo da me pubblicato <span class="fnote">[Rer. Ital., part. 2, tom. 3.]</span>
scrive che amendue gli eletti ebbero ordine
di portarsi alla corte. Teoderico era
bensì ariano, ma era anche gran politico,
e pare che non volesse inimicarsi alcuna
di queste fazioni col consentenziare nelle
lor dissensioni. Pertanto, secondochè ha
Anastasio <span class="fnote">[Anastas. Biblioth., in Symmach.]</span>, ordinò che l'eletto da più
voti e prima consecrato si avesse da tenere
per vero romano pontefice. Non è ben
chiaro come fosse riconosciuta la legittimità
dell'elezione di Simmaco, cioè se
in un concilio, oppure in altra maniera.
Quello ch'è certo, si truova Simmaco
nel dì primo di marzo del corrente anno
tener pacificamente un concilio in Roma,
ed ivi farla da papa, con formar varii decreti
per levar le frodi, prepotenze e brighe,
che allora si usavano per elezione dei
papi. Anzi essendo sottoscritto a quel concilio
<i>Celio Lorenzo arciprete del titolo di
santa Prassede</i>, il cardinal Baronio pretende
che egli sia lo stesso che dianzi contendeva
con Simmaco pel papato; cosa che
io non oserei d'affermare come indubitata.
Sotto il presente consolato Marcellino conte <span class="fnote">[Marcell. Comes, in Chron.]</span>
lasciò scritto, che i <i>Bulgari</i>, popolo
barbarico, fecero un'irruzione nella Tracia,
portando la desolazion dappertutto.
Contra d'essi fu spedito <i>Aristo</i>, generale
della milizia dell'Illirico, con quindicimila
combattenti e cinquecento venti carra
cariche tutte di armi da combattere; ma
venuto alle mani con essi presso il fiume
Zurta, rimase sconfitto, colla morte di
tre capitani principali di quell'armata e
di quattromila de' più valorosi soldati
dell'Illirico. È di parere il padre Pagi <span class="fnote">[Pagius, Crit. Baron.]</span>
che solamente in quest'anno cominciasse
a udirsi il nome de' <i>Bulgari</i> in quelle parti.
<span class="pagenum"><a id="Page_735"></a>[735]</span>
Ma abbiamo osservato di sopra in un
frammento dell'autore della Miscella, da
me dato alla luce <span class="fnote">[Histor. Miscella, tom. 1 Rer. Italicar.]</span>, e non veduto dal
padre Pagi, che venendo in Italia Teoderico
per la via del Sirmio nell'anno
489, fu forzato a combattere con <i>Busa
re dei Bulgari</i>, a cui diede una rotta. E
però intendiamo che fino allora que' Barbari
aveano fissato il piede in quella contrada,
a cui fu poi dato il nome di <i>Bulgaria</i>.
Il nome di costoro si crede non
altronde venuto che dal fiume <i>Volga</i> o
<i>Bolga</i>, oggidì nella Russia, ossia Moscovia,
alle cui rive abitavano un volta quei
Barbari.
</p>
<hr />
</div>

<div class="chapter">
<h2 class="hidden"><a id="D"></a>D</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">D</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Simmaco</span> papa 3.</td>
  </tr>
  <tr>
    <td><span class="smcap">Anastasio</span> imperadore 10.</td>
  </tr>
  <tr>
    <td><span class="smcap">Teoderico</span> re 8.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Ipazio</span> e <span class="smcap">Patricio</span>.
</p>

<p>
Amendue furono consoli in Oriente.
<i>Ipazio</i>, per testimonianza di Procopio <span class="fnote">[Procop., de Bell. Pers., lib. 2, cap. 8]</span>
e di Teofane <span class="fnote">[Theoph., in Chron.]</span>, era figliuolo di <i>Magna</i>
sorella d'Anastasio imperadore. <i>Patrizio</i>
era di nazione frigio, e valoroso condottier
d'armate, come abbiamo dallo stesso
Procopio che narra alcune di lui militari
imprese. L'anno fu questo, in cui,
per quanto scrive Cassiodoro <span class="fnote">[Cassiodor., in Chron.]</span>, Teoderico,
che non era per anche stato a
Roma, ma che veniva desiderato concordemente
dal popolo romano, determinò
di portarsi colà. L'Anonimo Valesiano <span class="fnote">[Anonymus Vales.]</span>
nota che l'andata a Roma di Teoderico
seguì, dappoichè si era rimessa
<i>la pace nella Chiesa romana</i>, cioè dopo
essere stato riconosciuto Simmaco per
legittimo papa. In fatti con gran magnificenza
fece egli la sua entrata in Roma,
come se fosse stato cattolico, si
portò a dirittura alla basilica vaticana
<span class="pagenum"><a id="Page_736"></a>[736]</span>
a venerare il sepolcro del principe degli
Apostoli. Furono ad incontrarlo fuori
della città papa Simmaco e il senato
e popolo romano, come s'egli fosse stato
un imperadore. Era allora fuori di
Roma la suddetta basilica; e però vi si
dovette portare anche il papa. Entrato
poi Teoderico nella città, passò al senato;
e nel luogo appellato <i>Palma</i> fece una
allocuzione al popolo, con promettere
fra l'altre cose di osservare inviolabilmente
tutte le ordinanze fatte dai precedenti
principi romani. Questo luogo chiamato
<i>Palma</i> probabilmente era qualche
gran sala del palazzo imperiale. L'autore
antichissimo <span class="fnote">[Acta Sanctorum Bolland. ad diem 1 januar.]</span> della vita di san Fulgenzio
narra, ch'egli essendo in Roma
quel giorno, in cui il re Teoderico fece
una parlata al popolo <i>nel luogo che si
chiama Palma d'oro</i>, ebbe occasione di
ammirare la nobiltà, il decoro e l'ordine
della curia romana, distinta secondo i
varii gradi delle dignità, e di udire i
plausi d'esso popolo, e di conoscere
qual fosse la gloriosa pompa di questo
secolo. Seguita a scrivere il suddetto Anonimo
<i>per tricennalem triumphans populo
ingressus palatium, exhibens Romanis
ludos circensium.</i> Stimano il Valesio
e il padre Pagi, che in vece di <i>tricennalem</i>
s'abbia quivi a scrivere <i>decennalem</i>.
Ma <i>decennalia</i> e non <i>decennalis</i> si
solea dire; nè, per confessione dello stesso
Pagi, correvano in quest'anno i decennali
di Teoderico. Perciò quel passo,
senza fallo guasto, è più probabile che
significhi o la via per cui fu condotto il
trionfo, o il tempo <i>tricenorum dierum</i>,
che forse durarono quelle feste. In tal
congiuntura Teoderico fece risplendere
la sua singolare affabilità verso i senatori,
e molto più la sua munificenza verso
il popolo romano, perchè gli assegnò
e donò ventimila moggia di grano per
ogni anno. E affin di ristorare il palazzo
imperiale e le mura della città, gli assegnò
dugento libbre annue d'oro da ricavarsi
dal dazio del vino. Sul principio
<span class="pagenum"><a id="Page_737"></a>[737]</span>
del suo governo avea Teoderico conferita
a <i>Liberio</i> la prefettura del pretorio.
Il creò patrizio in questi tempi, e diede
quella dignità ad un altro. Fece tagliar
la testa ad <i>Odoino</i> conte, che avea cospirato
contro la vita di <i>Teodoro</i> figliuolo
di <i>Basilio</i> suo superiore. Di questo fatto
si trova menzione anche presso Mario
Aventicense <span class="fnote">[Marius Aventicensis, in Chron.]</span>. Volle dipoi che la promessa
da lui fatta al popolo, s'intagliasse
in una tavola di bronzo, e stesse esposta
al pubblico.
</p>

<p>
Passati sei mesi in Roma fra gli applausi
e le allegrezze di quel popolo, se
ne tornò Teoderico a Ravenna. Stando
quivi maritò <i>Amalaberga</i> figliuola di <i>Amalafreda</i>
sua sorella, con <i>Ermenfredo</i> re
della Turingia. Pubblicò eziandio varie
leggi che corrono sotto il nome di <i>Editto</i>,
e si leggono nel codice delle leggi antiche
e fra le lettere di Cassiodoro. L'autore
della Cronica Alessandrina <span class="fnote">[Chron. Alexandr.]</span> ci
insegna che la pubblicazion d'esse fu
fatta mentre egli era in Roma. Per quanto
crede il padre Pagi <span class="fnote">[Pagius, Crit. Baron.]</span>, fu in questo
anno tenuto il secondo sinodo in Roma
da papa Simmaco, e in esso a titolo di
misericordia fu creato vescovo di Nocera,
città della Campania, il suo antagonista
<i>Lorenzo</i>. Cita egli in pruova di ciò
Anastasio bibliotecario <span class="fnote">[Anastas. Bibliothec., in Vita Simmach.]</span>, Teodoro lettore <span class="fnote">[Theod. Lector, lib. 2.]</span>,
Teofane <span class="fnote">[Theoph., in Chronogr.]</span>, Niceforo <span class="fnote">[Niceph. Callistus, lib. 16.]</span>. Ma
Anastasio nulla dice del tempo, in cui
fu conferito il vescovato a Lorenzo; e
Teodoro lettore, con gli altri Greci, che
dicono preso quel ripiego dopo essere
durata la divisione per tre anni, non
sembra a me testimonio bastevole in
questo fatto, di maniera che credo doversi
anteporre l'opinion del cardinal
Baronio <span class="fnote">[Baron., Annal. Eccl.]</span>: cioè che nel primo concilio
e nel precedente anno seguisse la
<span class="pagenum"><a id="Page_738"></a>[738]</span>
collazione del vescovato di Nocera a
Lorenzo. L'Anonimo veronese da me
pubblicato <span class="fnote">[Rerum Italic., part. 5, tom. 3.]</span>, chiaramente dice che allorchè
Simmaco fu riconosciuto per
legittimo papa, Lorenzo ancora venne
promosso al vescovato. Lo stesso Teodoro
lettore conferma questa verità. Ora
è certo, siccome abbiam veduto, che
Simmaco nel marzo dell'anno prossimo
passato godeva pacificamente il pontificato,
e tenne il primo concilio romano.
Venuto poco appresso a Roma il re
Teoderico, egli solennemente col clero
si portò ad incontrarlo fuori di Roma.
Adunque se nel primo concilio Simmaco
fu dichiarato vero papa, allora parimente,
per quietare in qualche maniera le
pretensioni di Lorenzo, gli fu conferita
la chiesa di Nocera. In questi medesimi
tempi nacque gran discordia tra <i>Gundobado</i>
e <i>Godigiselo</i> fratelli, amendue re
de' Borgognoni. Il primo abitava in Lione,
l'altro in Geneva colla signoria della
Savoja. Mario Aventicense <span class="fnote">[Marius Aventicensis, in Chron.]</span>, e più copiosamente
Gregorio Turonense <span class="fnote">[Gregor. Turonensis, lib. 2.]</span> raccontano
che Godigiselo per opprimere
il fratello tramò un inganno con <i>Clodoveo</i>
re dei Franchi, promettendo di pagargli
tributo da lì innanzi. Clodoveo mosse
guerra a Gundobado, e questi chiamò
in soccorso il traditor suo fratello Godigiselo,
il quale coll'esercito suo andò
ad unirsi seco contra i Franchi; ma avendo
Clodoveo attaccata battaglia con
essi presso Digione, oggidì capitale della
Borgogna, ed essendosi unito con lui
nel furor della zuffa Godigiselo, riuscì
loro facile di sconfiggere Gundobado, il
quale scappò ad Avignone, con lasciare
il comodo al fratello di occupar buona
parte del regno. In quella città fu assediato
da Clodoveo; ma con promettergli
tributo, restò libero. Ripigliate poi le
forze, passò esso Gundobado all'assedio
di Vienna, con prenderla ed ammazzarvi
Godigiselo che v'era dentro e molti
<span class="pagenum"><a id="Page_739"></a>[739]</span>
nobili borgognoni della di lui fazione.
In questa maniera egli divenne padrone
di tutto il regno dell'antica Borgogna,
che abbracciava allora la Borgogna moderna,
la Savoja, il Delfinato, il Lionese;
e, per attestato di Gregorio Turonense <span class="fnote">[Gregor. Turonens., lib. 2, cap. 35.]</span>,
anche la <i>provincia di Marsilia</i>, senza che
sappiamo come passasse l'affare, avendo
noi veduto all'anno 477, che i Visigoti
s'erano impadroniti di Marsiglia. Procopio
anch'egli scrive che i Visigoti nella
Gallia stendevano il loro dominio fino
alla Liguria, e per conseguente sotto la
lor giurisdizione era la Provenza.
</p>
<hr />
</div>

<div class="chapter">
<h2 class="hidden"><a id="DI"></a>DI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Simmaco</span> papa 4.</td>
  </tr>
  <tr>
    <td><span class="smcap">Anastasio</span> imperadore 11.</td>
  </tr>
  <tr>
    <td><span class="smcap">Teoderico</span> re 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Rufio Magno Fausto Avieno</span> e <span class="smcap">Flavio
Pompeo</span>.
</p>

<p>
<i>Avieno</i> primo fra questi due consoli
appartiene all'Occidente. È creduto dal
padre Pagi figliuolo e nipote di quel
<i>Gennadio Avieno</i> ch'era stato console
nell'anno 450. Se così è, secondo i conti
del medesimo Pagi, avrebbe dovuto
appellarsi <i>juniore</i>: il che nondimeno non
apparisce nei Fasti. Quanto a me io il
credo figliuolo di <i>Fausto</i>, a cui Ennodio
scrive una lettera <span class="fnote">[Ennod., Ep. V, lib. 1.]</span> congratulandosi
per la dignità consolare conferita ad
<i>Avieno</i> di lui figliuolo. L'altro console,
cioè <i>Pompeo</i>, fu creato in Oriente, ed era
figliuolo di <i>Flavio Ipazio</i>, cioè di un
fratello di Anastasio imperadore, come
il Du-Cange <span class="fnote">[Du-Cange, Famil. Byzant. in Anast.]</span> osservò. Divenuto, come
dicemmo, padrone di tutta l'antica Borgogna
<i>Gundobado</i>, diede fuori in questo
anno, o pure nel susseguente, le leggi dei
Borgognoni che tuttavia esistono, colle
quali, secondo l'asserzione di Gregorio
Turonense, egli mise freno alla rapacità
e crudeltà del suo popolo, acciocchè
<span class="pagenum"><a id="Page_740"></a>[740]</span>
non opprimessero i Romani, cioè i vecchi
abitanti di quelle contrade, sperando
con ciò di acquistarsi la loro benevolenza.
In esse leggi, fra l'altre cose, egli permise
i <i>duelli</i>, come un rimedio creduto
allora tollerabile per ischivar mali e
violenze maggiori nelle private inimicizie.
Ma nel secolo nono, Agobardo, dottissimo
arcivescovo di Lione, scrisse un
suo Trattato <i>contra la legge di Gundobado</i>,
cioè contra quella, da cui erano permessi
i duelli, mostrando fin d'allora
l'iniquità e temerità di chi rimetteva al
giudizio dell'armi la dichiarazione della
verità e falsità delle cose, ossia dell'innocenza
e del reato delle persone. Celebre
ancora è la conferenza tenuta da
<i>santo Avito</i>, vescovo di Vienna del Delfinato,
in compagnia dei vescovi d'Arles,
Marsilia e Valenza, con gli ariani, alla
presenza dello stesso re Gundobado, per
desiderio che aveano que' zelanti prelati
di condurre esso dall'arianismo alla
religion cattolica. Restarono convinti gli
ariani, ed alcuni d'essi ancora abbracciarono
la cattolica fede; ma Gundobado
dimorò saldo ne' suoi errori, con dire
fra l'altre cose: <i>Se la vostra fede è la
vera, perchè mai i vostri vescovi non
impediscono il re de' Franchi che mi ha
mossa guerra, e si è collegato co' miei
nemici per distruggermi?</i> Abbiamo da
Marcellino conte <span class="fnote">[Marcell. Comes, in Chron.]</span> sotto il presente
anno, che celebrandosi in Costantinopoli
i giuochi teatrali sotto Costanzo prefetto
della città, una delle fazioni, nemica
della <i>cerulea</i>, ossia della <i>veneta</i>, vi
introdusse occultamente una gran copia
di spade e sassi, e nel più bello dello
spettacolo si scagliò contra degli emuli
con tal furia e barbarie, che ben tremila
persone vi restarono uccise. Dal che si
intende che non i soli condottieri delle
carrette e de' cavalli formavano le fazioni
diverse d'allora, ma anche il popolo,
il quale, secondo il suo capriccio, teneva
per l'una parte o per l'altra, e dovea
comparire allo spettacolo colla veste o
<span class="pagenum"><a id="Page_741"></a>[741]</span>
divisa della sua fazione. Abbiam veduto
nel precedente anno che il poco fa mentovato
<i>Gundobado</i> re dei Borgognoni,
colla morte di <i>Godigiselo</i> suo fratello,
avea slargati i confini del suo regno.
Nel presente, se crediamo al padre Daniele <span class="fnote">[Daniel, Histoire de Franc., tom. 1.]</span>,
i Franchi e Teoderico re di
Italia fecero lega insieme contra del
medesimo borgognone, con patto di dividere
le conquiste che si facessero, ancorchè
l'una delle parti non aiutasse
l'altra: nel qual caso dovesse la non
operante aver la sua tangente delle conquiste,
con isborsar nondimeno una somma
d'oro all'altra parte vincitrice. Spedì
Teoderico il suo esercito, ma con ordine
di andar lentamente, per veder prima
ch'esito sortiva la guerra tra i Franchi
e Gundobado. Furono rotti in una
sanguinosa battaglia i Borgognoni, ed
occupata gran parte del loro paese dai
Franchi. Allora l'armata di Teoderico
passò in fretta l'Alpi, e addusse per iscusa
del ritardo la difficultà delle strade.
Ciò non ostante, i Franchi mantennero
la parola, con dividere i paesi conquistati,
e ricevere da Teoderico l'oro
pattuito; ed in tal guisa cominciò una
parte della Gallia ad essere posseduta
dai Goti e dai Germani, cioè dai Franchi.
Così il padre Daniele, che da Procopio <span class="fnote">[Procop., de Bell. Goth. lib. 1, cap. 12.]</span>
prese la notizia di questa guerra, ne disegnò
il tempo, cioè il presente anno, e
n'addusse ancora i motivi, da lui però
immaginati. Ma è fuor di dubbio che non
in questi tempi, ma sì bene molti anni
dipoi, cioè nell'anno 523, fu fatta questa
guerra, e non già contra <i>Gundobado</i>, ma
sì bene contra <i>Sigismondo</i> suo figliuolo.
Infatti Gregorio Turonense scrive che
tutto il regno della Borgogna fu in potere
di Gundobado dopo la morte del fratello.
E poi narrata la vittoria di Clodoveo
riportata sopra i Visigoti, dice che
il regno di Clodoveo arrivò <i>sino a' confini
dei Borgognoni</i>. Più chiaramente
<span class="pagenum"><a id="Page_742"></a>[742]</span>
scrive Mario Aventicense <span class="fnote">[Marius Aventicensis, in Chron.]</span> che Gundobado
<i>regnum, quod perdiderat, cum
eo, quod Godegeselus habuerat, receptum,
usque in diem mortis suae feliciter gubernavit.</i>
Finalmente avendo Ennodio
recitato il suo panegirico al re Teoderico
nell'anno 506, e nel seguente con
toccare ed esaltare in esso anche le men
riguardevoli imprese di lui, ma senza
dir menoma parola d'acquisto alcuno
fino allora fatto nelle Gallie: di più non
occorre per conchiudere, che non può
appartenere all'anno presente il racconto
di Procopio, ma bensì l'anno 523,
come si farà vedere.
</p>
<hr />
</div>

<div class="chapter">
<h2 class="hidden"><a id="DII"></a>DII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DII</span>. Indizione <span class="scp">X</span>.</td>
  </tr>
  <tr>
    <td><span class="smcap">Simmaco</span> papa 5.</td>
  </tr>
  <tr>
    <td><span class="smcap">Anastasio</span> imperadore 12.</td>
  </tr>
  <tr>
    <td><span class="smcap">Teoderico</span> re 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Avieno</span> juniore e <span class="smcap">Probo</span>.
</p>

<p>
Questo <i>Avieno</i> console occidentale
era figliuolo di <i>Fausto</i> patrizio, a cui è
indirizzata una lettera di Ennodio <span class="fnote">[Ennod., Epist. V, lib. 1.]</span>;
e quantunque in età giovanile, venne
promosso a quell'illustre dignità da Teoderico,
principe che studiava tutte le
maniere di affezionarsi i primarii, ed
anche lo stesso popolo di Roma. <i>Probo</i>
vien creduto dal Panvinio <span class="fnote">[Panvin., in Fast. Consul.]</span> e dal padre
Pagi <span class="fnote">[Pagius, Crit. Baron.]</span> console orientale e nipote
d'Anastasio imperadore per via di un
suo fratello o d'una sua sorella; ma è
da vedere all'anno 513 disotto <i>Probo
juniore</i> che lascia qualche dubbio intorno
alla famiglia di questo Probo. Secondo
le osservazioni del padre Pagi fu in
quest'anno tenuto il terzo concilio romano
da papa Simmaco sul principio di
novembre, in cui la sacra assemblea
dichiarò nullo ed insussistente un decreto
fatto dal re <i>Odoacre</i>, o pure da <i>Basilio</i>
prefetto del pretorio a' tempi di quel re,
<span class="pagenum"><a id="Page_743"></a>[743]</span>
di non eleggere o consecrare il papa,
senza prima consultare il re o per lui
il prefetto del pretorio. Si rinnovarono
ancora i divieti di alienare gli stabili ed
ornamenti delle chiese. Ma per quanto
dica il padre Pagi, tuttavia resta scura
la storia degli Atti di papa Simmaco e
il tempo de' concili tenuti da lui in Roma,
supponendo sempre il Pagi che il
competitore <i>Lorenzo</i> fosse creato vescovo
di Nocera nell'anno 509, quando,
per le ragioni addotte di sopra, è più
probabile che quel vescovato gli fosse
conferito nell'anno precedente, ed avendo
dovuto esso Pagi alterar le date di
essi concilii, per accomodarle al suo sistema.
Teofane <span class="fnote">[Theoph., in Chronogr.]</span> e Marcellino conte <span class="fnote">[Marcell. Comes, in Chron.]</span>
notano che in quest'anno i Bulgari
tornarono a fare un'incursione nella
Tracia, e senza trovar chi loro resistesse,
devastarono il paese. Colla medesima
crudeltà trattarono anche l'Illirico.
Dai tempi di Teoderico juniore aveano
i Persiani conservata la pace fino al presente
anno coll'imperio d'Oriente. Ora
<i>Coade</i>, ossia <i>Cabade</i>, re di quella nazione,
richiese danari da Anastasio imperadore.
Rispose questi che ne darebbe in prestito,
purchè se gli desse una buona sigurtà,
e non in altra maniera. Allora i Persiani
con un possente esercito entrati
nell'Armenia, presero Teodosiopoli per
tradimento di <i>Costantino</i> senatore, generale
delle milizie cesaree. Passati dipoi
nella Mesopotamia, posero l'assedio ad
Amida, città ricchissima, che fece gagliarda
difesa, e si sarebbe sostenuta, se alcuni
monaci non l'avessero tradita, i
quali nel sacco dato ad essa città rimasero
anch'essi, colla maggior parte di
que' cittadini, tagliati a pezzi. In questi
tempi ancora <i>Clodoveo</i> re de' Franchi,
che cercava dappertutto pretesti ed occasioni
di sempre più ingrandirsi, mosse
guerra alla Bretagna minore, ed obbligò
il re di quella nazione a sottoporsi
al di lui dominio: dopo di che non più
<span class="pagenum"><a id="Page_744"></a>[744]</span>
<i>re</i>, ma conti furono appellati i capi di
quel popolo, per quanto scrive Gregorio
Turonense <span class="fnote">[Gregor. Turonensis, lib. 1, cap. 15.]</span>. Nondimeno ho io osservato
nelle note al poema di Ermoldo
Nigello <span class="fnote">[Rer. Ital. Script., part. 2 tom. 2.]</span>, che anche da lì innanzi i
Britanni minori affrettarono di dare il
titolo di <i>re</i> al principe loro.
</p>
<hr />
</div>

<div class="chapter">
<h2 class="hidden"><a id="DIII"></a>DIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Simmaco</span> papa 6.</td>
  </tr>
  <tr>
    <td><span class="smcap">Anastasio</span> imperadore 13.</td>
  </tr>
  <tr>
    <td><span class="smcap">Teoderico</span> re 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Desicrate</span> e <span class="smcap">Volusiano</span>.
</p>

<p>
<i>Desicrate</i> fu console dell'Oriente, e
<i>Volusiano</i> dell'Occidente. A quest'anno
riferisce il padre Pagi <span class="fnote">[Pagius, Crit. Baron.]</span> il quarto concilio
romano, appellato <i>palmare</i>, che fu
il più numeroso di tutti, nel quale troviamo
dichiarata l'innocenza di <i>Simmaco
papa</i>, e terminata la gran lite di lui con
<i>Lorenzo</i>, intruso nella sedia di san Pietro
dai suoi fazionarii. Intorno a che è
da ascoltare Anastasio bibliotecario <span class="fnote">[Anastas. Bibl., in Vit. Symmachi.]</span>,
ossia l'autore antichissimo della vita di
Simmaco nel Pontificale romano, che così
parla d'esso papa: "Quattro anni, dice
egli, dappoichè <i>Simmaco</i> era stato riconosciuto
legittimo pontefice, e <i>Lorenzo</i>
suo antagonista, durante tuttavia
il sacrilego impegno di <i>Festo patrizio</i>,
che si tirava dietro <i>Probino patrizio</i>,
e quasi tutto il senato, risorse la
speranza in essi di fare scomunicar
papa Simmaco, e poscia deporlo. Perciò
inventarono nuove accuse contra
di lui, tacciandolo di adulterio, e di
aver dilapidati i beni della Chiesa romana,
con inviare a Ravenna dei falsi
testimonii contra di lui al re Teoderico.
Occultamente ancora richiamarono
a Roma Lorenzo, cioè l'antipapa,
e rinnovarono lo scisma, aderendo
gli uni a Simmaco, e gli altri a
<span class="pagenum"><a id="Page_745"></a>[745]</span>
Lorenzo. Poscia inviata al re Teoderico
una relazione, tanta istanza fecero
per avere un visitatore della Chiesa
romana, che Teoderico diede tal
commissione a <i>Pietro</i> vescovo d'Altino,
guadagnato prima da essi fazionarii:
ripiego insolito e contrario ai sacri
canoni, essendo una mostruosa deformità
il vedere costituito un vescovo, e
ciò dalla potenza laica, come giudice
sopra la sede apostolica: del che giustamente
si dolse non poco papa Simmaco."
Seguita a dire Anastasio che
nel medesimo tempo Simmaco raunò un
concilio di cento e quindici vescovi, nel
quale egli restò purgato da' reati che gli
erano apposti, e fu condannato Lorenzo
vescovo di Nocera, perchè vivente il papa
avesse tentato di occupar la sedia di san
Pietro, ed insieme <i>Pietro</i> vescovo di Altino,
per aver osato di alzar tribunale
contra di un legittimo pontefice. Allora
Simmaco da tutti i vescovi e da tutto il
clero con sua gloria fu rimesso sul trono,
e andò a fare la residenza sua a san Pietro.
Finalmente Anastasio continua a
dire: che nel medesimo tempo <i>Festo</i>
capo del senato, e già stato console, con
<i>Probino</i>, stato anch'esso console, entro
Roma stessa cominciò a fare guerra contra
di altri senatori, massimamente e contra
di <i>Fausto</i>, già stato console, il qual solo si
potea dire che si combattesse in favor di
Simmaco. Però succederono molti ammazzamenti
in Roma stessa; e que' preti
e cherici ch'erano trovati aderenti a papa
Simmaco venivano uccisi. Furono maltrattate
fin le monache e le vergini che
si scoprivano del partito d'esso papa, con
cavarle fuori de' monasteri e delle lor
case, con ispogliarle, e dar loro anche delle
ferite. E non passava giorno che non si
udissero di queste battaglie e ribalderie.
Uccisero molti sacerdoti e molti laici, nè
v'era sicurezza alcuna per chi avea da
camminare per la città. Così Anastasio,
senza soggiugnere qual fine avesse questa
tragedia.
</p>

<p>
Ascoltiamo ora un fazionario di Lorenzo
<span class="pagenum"><a id="Page_746"></a>[746]</span>
antipapa, cioè l'Anonimo veronese <span class="fnote">[Anonymus Veronensis, part. 2, tom. 3 Rer.
Ital.]</span>,
il quale racconta che sulle prime
d'ordine del re Teoderico fu riconosciuto
<i>Simmaco</i> per vero papa, e dato a
<i>Lorenzo</i> il vescovato di Nocera. <i>Dopo alcuni
anni</i> fu accusato Simmaco presso il
suddetto re, con farlo credere reo d'adulterio,
e che avesse alienato i beni della
Chiesa romana; al qual fine fecero anche
andare a Ravenna alcune donne, cioè
persone facili ad essere subornate da chi
era sì accanito contro d'esso papa. Fu
chiamato Simmaco alla corte, e confinato
in Rimini; ma perchè egli s'avvide
che non v'erano orecchi per lui, ma solamente
per li suoi avversarii, se ne ritornò
a Roma senza permissione del re.
Allora i suoi emuli fece fuoco alla corte
di Teoderico, con istanza che inviasse a
Roma un visitatore nel tempo della Pasqua:
al che fu deputato <i>Pietro</i> vescovo
di Altino. Dopo essa festa il senato e
clero, cioè quella parte che era per Lorenzo,
ottennero dal re che si raunasse
un concilio in Roma, al quale non volle
intervenire Simmaco. Ma qui è da osservare
un'iniqua reticenza di questo scrittore,
cioè che papa Simmaco intervenne
benissimo alla prima sessione; e andando
poi alla seconda co' suoi preti e cherici,
fu assalito per istrada, con restare
uccisi o feriti alcuni de' suoi, ed aver egli
stesso durata fatica in mezzo ad una
pioggia di sassate a potersi mettere in
salvo: il che gli riuscì ancora per l'assistenza
che gli prestarono <i>Gudila</i> e <i>Vedulfo</i>,
maggiordomi del re Teoderico, seco
venuti per guardia a quella raunanza.
Questo solo basta a far conoscere se gli
avversarii suoi per cristiano zelo, o pur
per un cieco odio o per una malignità
patente, il volessero abbattuto e deposto.
A cagione di questa prepotenza Simmaco
si scusò di più intervenire al concilio.
Dal che avvenne che molti de' vescovi
(seguita a dire l'Anonimo suddetto) veggendo
<span class="pagenum"><a id="Page_747"></a>[747]</span>
così incagliato l'affare, e che non
le vie della giustizia, ma sì ben quelle
della violenza prevalevano, attediati se ne
tornarono alle lor case. Allora i nemici
di Simmaco supplicarono il re di permettere
che Lorenzo sequestrato in Ravenna
venisse a Roma. Costui n'ebbe la
licenza, ed entrato in Roma, s'impadronì
di molte chiese, e <i>per quattro anni</i> quivi
si mantenne: nel qual tempo si fece
una crudel guerra. Ma infine Teoderico,
avendogli Simmaco inviato un memoriale
per mezzo di Dioscoro diacono alessandrino,
ordinò a Festo patrizio che tutte
le chiese occupate da Lorenzo fossero
restituite a Simmaco. Così fu fatto, e Lorenzo
ritiratosi nei poderi di Festo patrizio,
quivi terminò la sua vita.
</p>

<p>
Facile ora è a qualsivoglia accorto lettore
il conoscere dalle cose dette che la gran
tempesta commossa e continuata per tanto
tempo contra di Simmaco, non venne
già da veri delitti d'esso papa, ma sì bene
dal perverso animo e dalla congiura
di Festo patrizio, che con false accuse e
testimonii subornati, e con ammazzamenti
voleva pur esaltare il suo Lorenzo
colla depression di Simmaco, benchè dichiarato
vero successore di san Pietro.
Chi è capace di fare il primo passo falso,
non è da stupire se ne fa degli altri appresso
anche più violenti. In fatti il concilio
palmare tenuto in Roma è una prova
autentica di questa verità, essendo ivi,
per quel che riguarda il giudizio degli
uomini, stata riconosciuta l'innocenza di
Simmaco, ancorchè i più del senato e
del clero fossero sedotti da Festo e Probino
patrizii. Da quanto ancora s'è detto,
si può raccogliere, non sussistere, come
vogliono alcuni, che in quest'anno, anche
dopo la celebrazione del concilio palmare,
si restituisse la pace alla Chiesa
romana. Durò la persecuzione e dissensione
gran tempo ancora dipoi; e restano
tuttavia delle difficoltà nell'assegnare
il tempo, in cui fu tenuto esso <i>concilio
palmare</i>, e bandito da Roma Lorenzo; e
tanto più, se sussistesse, come suppone
<span class="pagenum"><a id="Page_748"></a>[748]</span>
il cardinal Baronio <span class="fnote">[Baron., Annal. Eccl.]</span>, che nel presente
anno fosse tenuto il quinto concilio
romano, di cui si son perduti gli atti. Per
conto poi del re Teoderico, ancorchè egli
si lasciasse sorprendere dalle istanze della
potente fazione di Lorenzo col concedere
un visitatore della Chiesa romana
(istanza contraria ai sacri canoni);
tuttavia egli non si attribuì già la facoltà
di decidere nelle cause ecclesiastiche, e
massimamente di tanto rilievo, trattandosi
di un sommo pontefice. Elesse egli dunque
la via convenevole in sì gravi sconcerti,
cioè quella di un concilio, con dichiarare
espressamente <span class="fnote">[In Actis Concilii Palmaris.]</span>: <i>In synodali
esse arbitrio, in tanto negotio sequenda
praescribere, nec aliquid ad se praeter
reverentiam de ecclesiasticis negotiis pertinere:
committens potestati pontificum
quod magis putaverint utile, deliberarent,
dummodo venerandi provisione concilii pax
in civitate romana christianis omnibus
redderetur</i>: parole degne di gran lode in
un principe. Anzi avendo i vescovi della
Liguria, capo de' quali fu <i>Lorenzo</i> insigne
arcivescovo di Milano, in passando da
Ravenna, rappresentato al re che toccava
al papa stesso convocare quel concilio:
<i>Potentissimus princeps ipsum quoque
papam incolligenda synodo voluntatem
suam literis demonstrasse significavit</i>. E
perciocchè essi desiderarono di veder le
lettere dello stesso papa, egli non ebbe difficoltà
di farle immediatamente mettere
sotto i loro occhi, con esempio memorabile
per tutti i secoli avvenire, e specialmente
essendo Teoderico ariano di credenza.
È di parere il padre Pagi <span class="fnote">[Pagius., Crit. Bar.]</span> che
<i>palmare</i> fosse appellato quel concilio dal
luogo chiamato <i>Palma aurea</i> in Roma, di
cui s'è parlato disopra. Anastasio bibliotecario
scrive <span class="fnote">[Anastas. Bibl., in Vita Honorii.]</span>: <i>In porticu beati Petri,
quae appellatur ad Palmaria</i>. Sarebbe da
vedere se ad esso sinodo convenisse più
questo che quel luogo.
</p>

<p>
<span class="pagenum"><a id="Page_749"></a>[749]</span>
Al presente anno (ma non si sa di
sicuro questo tempo) riferisce il cardinal
Baronio <span class="fnote">[Baron., Annal. Eccl., ad ann. 503.]</span> un apologetico scritto ed
inviato da papa Simmaco all'imperador
Anastasio; dal qual apparisce che quel
principe dopo aver scoperto Simmaco
costante nella difesa della Chiesa cattolica
e contrario a tante macchine d'esso Anastasio
per abolire il concilio calcedonense,
e sostenere l'eresia d'Eutichete e
degli acefali, avea scritto contra di lui,
con caricarlo d'indicibili ingiurie, fino a
chiamarlo manicheo, quando si sa da
Anastasio bibliotecario <span class="fnote">[Anast. Bibl., in Vita Symmachi.]</span>, che avendo
egli scoperti dei Manichei in Roma, li
cacciò via, e fece pubblicamente bruciare
i lor libri. Simmaco, oltre al difendere sè
stesso, rappresenta ad Anastasio i falli da
lui commessi in protegger la memoria di
Acacio, e in comparir cotanto parziale
degli eretici. Da questo apologetico deduce
il cardinal Baronio che papa Simmaco
avea scomunicato Anastasio Augusto.
Le parole del pontefice son queste:
<i>Dicis quod mecum conspirante senatu,
excommunicaverim te. Ista quid ego:
sed rationabiliter factum a decessoribus
meis sine dubio subsequor. Quid ad me,
inquies, quod egit Acacius? Recede ergo,
et nihil ad te. Nos non te excommunicavimus,
imperator, sed Acacium. Tu recede ab
Acacio, et ab illius excommunicatione recedis.
Tu te noli miscere excommunicationi
ejus, et non es excommunicatus a nobis.</i>
Da tali parole potrebbe parere che non avesse
già papa Simmaco fulminata contra
di Anastasio la scomunica maggiore;
ma ch'egli solamente pretendesse incorso
l'imperadore nella scomunica minore
perchè comunicava colla memoria di Acacio
scomunicato dalla sede apostolica.
Simmaco sosteneva i decreti de' suoi
predecessori contra di Acacio e non volendo
Anastasio ritirarsi dalla comunione
di Acacio, benchè defunto, ne veniva
per conseguenza che egli incorreva
nella scomunica di chi comunica con gli
<span class="pagenum"><a id="Page_750"></a>[750]</span>
scomunicati. In quest'anno, per testimonianza
di Cassiodoro <span class="fnote">[Cassiodor., in Chron.]</span>, il re Teoderico
condusse l'acqua a Ravenna, con
far rifabbricare a tutte sue spese gli acquedotti
che da gran tempo erano affatto
diroccati. L'Anonimo Valesiano <span class="fnote">[Anonymus Valesianus.]</span>
scrive che quegli acquedotti erano stati
fabbricati da Trajano imperadore. Se
quelle acque furono prese dalla collina
e condotte fino a Ravenna, non potè essere
se non grande la spesa, e magnifica
l'impresa. Racconta Marcellino conte <span class="fnote">[Marcell. Comes, in Chron.]</span>
che Anastasio imperadore spedì nel presente
anno contra de' Persiani <i>Patrizio</i>
già stato console, <i>Ipazio</i> figliuolo d'una
sua sorella, e <i>Ariobindo</i>, genero d'Olibrio
già imperadore, con un'armata di
quindicimila persone. Questo numero si
dee credere scorretto, perchè abbiamo
da Procopio <span class="fnote">[Procop., de Bell. Pers., lib. 1, cap. 8.]</span> che non s'era veduto
prima, nè si vide dipoi, un esercito sì fiorito
come questo contra dei Persiani.
Tanto Teofane <span class="fnote">[Theoph., in Chron.]</span> quanto il suddetto
Procopio, scrivono che Ariobindo fece la
figura di primo generale, e che gli altri
gli furono dati per compagni. Ma perciocchè
concordia non passava fra questi
condottieri d'armi, ed ognun voleva
comandare al suo corpo di milizie e in
siti diversi, nulla, secondo il solito, si fece
di profittevole all'imperio. Seguì un
combattimento, ma colla peggio dei Greci,
e profittando il re persiano della discordia
degli uffiziali cesarei, devastò
molto paese dell'imperio orientale. Aggiugne
Teofane che in Costantinopoli tra
le fazioni nei giuochi circensi insorse una
nuova sedizione, per cui dell'una e dell'altra
parte assaissimi restarono uccisi,
e fra gli altri un figliuolo bastardo dell'imperadore
Anastasio; accidente che
sommamente afflisse il medesimo Augusto,
e fu cagione ch'egli facesse morir
molti di coloro, ed altri ne cacciasse in
<span class="pagenum"><a id="Page_751"></a>[751]</span>
esilio. Se non era un segreto di politica
il permettere o fomentar cotali fazioni,
egli è da stupire come gl'imperadori
non fossero da tanto di abolire una sì
perniciosa divisione nel loro popolo.
</p>
<hr />
</div>

<div class="chapter">
<h2 class="hidden"><a id="DIV"></a>DIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Simmaco</span> papa 7.</td>
  </tr>
  <tr>
    <td><span class="smcap">Anastasio</span> imperadore 14.</td>
  </tr>
  <tr>
    <td><span class="smcap">Teoderico</span> re 12.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Cetego</span>, senza collega.
</p>

<p>
Fu creato in Occidente questo console,
ed era figliuolo di <i>Probino</i> stato
console nell'anno 489, come si ricava
da Ennodio <span class="fnote">[Ennod., in Paraenesi Didascal.]</span>. Papa Simmaco, secondo
la conghiettura del cardinal Baronio <span class="fnote">[Baron., Annal. Eccl.]</span>,
celebrò nel presente anno il sesto concilio
romano contro gli occupatori dei
beni ecclesiastici, con iscomunicarli se
non li restituivano. Doveano i laici aver
profittato del grave scisma della Chiesa
romana; e questo ci fa eziandio intendere
quanto fosse lungi dal vero l'accusa
inventata contra di Simmaco, quasi
dilapidatore dei beni della Chiesa. Circa
questi tempi ancora si suscitò in Africa
una fiera persecuzione contra de' cattolici
da <i>Trasamondo</i> re de' Vandali, ariano
di credenza. Aveva egli finora lasciati
in pace que' cattolici; ma dappoichè ebbe
fatta una legge che venendo a mancare
alcuno dei vescovi, non si potesse
eleggere il successore, e andavano crescendo
le vacanze delle chiese con danno
notabile della vera religione in quelle
parti, i vescovi viventi coraggiosamente
determinarono di provvedere esse chiese
di pastori, risoluti tutti di sofferir
tutto per non mancare al debito loro e
al bisogno de' fedeli. Diede nelle smanie
Trasamondo, e secondochè scrive l'autore
della Miscella <span class="fnote">[Histor. Miscell., lib. 16, tom. 1, Rer. Ital.]</span>, allora fu ch'egli
mandò in esilio ducento venti vescovi
cattolici africani, che per la maggior parte
<span class="pagenum"><a id="Page_752"></a>[752]</span>
furono relegati nella Sardegna, e fra
gli altri <i>san Fulgenzio</i> vescovo ruspense,
insigne prelato e scrittore del secolo presente.
Aggiugne lo stesso autore, concorde
in ciò con Anastasio bibliotecario <span class="fnote">[Anast. Biblioth., in Vit. Simmach.]</span>,
che papa Simmaco fece risplendere
la sua fraterna carità verso di quei
santi vescovi confessori, con soccorrere
ai lor bisogni, cioè con inviar loro ogni
anno danaro e vesti in dono: azione che
maggiormente serve a comprovare quanto
fosse diverso questo papa da quello
che vollero far credere gl'iniqui suoi
avversarii. Abbiamo poi da Cassiodoro <span class="fnote">[Cassiod., in Chron.]</span>
che nel presente anno <i>Teoderico</i>
fece guerra coi Bulgari, divenuti oramai
terribili nelle contrade poste lungo il
Danubio sotto del moderno Belgrado.
Aveva Anastasio imperadore provato varie
crudeli irruzioni di costoro nella
Tracia che faceano tremare fin la stessa
città di Costantinopoli. Ed essendosi essi
impadroniti della Pannonia inferiore,
chiamata Sirmiense, Teoderico determinò
di reprimere la baldanza di que' Barbari,
e gli riuscì di levar dalle loro mani
quella provincia. Noi altronde sappiamo
che il dominio di Teoderico si stendeva
allora per tutta la <i>Dalmazia</i>, anzi
si raccoglie da una sua lettera <span class="fnote">[Cassiod., lib. 3, epist. 50.]</span> che
anche la provincia del Norico era tuttavia
compresa sotto il regno d'esso Teoderico.
Però s'avvicinava la di lui giurisdizione
alla Pannonia, oggidì Ungheria,
e potè egli stendere fin colà le sue
conquiste. Quel ch'è strano, Cassiodoro,
segretario del medesimo re, scrive che
egli, con aver vinti i <i>Bulgari</i>, ricuperò il
Sirmio; ed Ennodio <span class="fnote">[Ennod., in Panegyr. Theoderici.]</span>, anch'esso scrittore
contemporaneo, e in un panegirico
recitato allo stesso principe, racconta
aver egli ricuperata quella provincia dalle
mani de' <i>Gepidi</i>. Ascoltiamone il racconto
da questo autentico scrittore.
Narra egli che la città di Sirmio, <i>confine
<span class="pagenum"><a id="Page_753"></a>[753]</span>
una volta dell'Italia</i>, cioè dell'imperio
occidentale nel secolo precedente, e frontiera
contra de' Barbari, per negligenza
de' principi antecedenti era caduta nelle
mani dei <i>Gepidi</i>. <i>Trasarico</i> re di quella
nazione inquietava forte da que' luoghi
i confini romani, di modo che conveniva
spesso mandare innanzi e indietro delle
ambasciate. Scoperto in fine che Trasarico
lavorava ad ingannare, e tramava
qualche tela con Gunderito capo d'altri
Gepidi, Teoderico spedì a quella volta
Pitzia e Arduico Goti con un forte esercito,
per far proporre a Trasarico dei
convenevoli patti. Ma il Barbaro non
aspettò d'aver l'armi addosso, e si ritirò
di là dal Danubio, lasciando Sirmio
alla discrezione del generale de' Goti, il
quale non permise che fosse commessa
alcuna violenza nel paese, da che aveva
esso da restare in dominio del re suo
padrone. Giordano storico <span class="fnote">[Jordan., de Reb. Getic., cap. 53.]</span> scrive che
Pitzia era uno dei primi conti della corte
di Teoderico, e che egli, scacciato
<i>Trasarico figliuolo di Traftila</i>, e fatta
prigione la di lui madre, s'impadronì
della città di Sirmio. Noi vedemmo di
sopra all'anno 489, coll'autorità della
Miscella <span class="fnote">[Hist. Miscell., tom. 1 Rer. Italic.]</span>, che questo <i>Traftila</i>, ossia
<i>Triostila</i>, re dei Gepidi, oppostosi alla
venuta di Teoderico in Italia, restò morto
in una battaglia. E però, per consenso
ancora di Giordano, il qual pure prese
dai libri di Cassiodoro la sua storia gotica,
<i>Trasarico</i> re de' Gepidi era allora
padrone della provincia sirmiense, e dalle
mani di lui la ricuperò Teoderico:
non sapendosi perciò intendere come
nella Cronica di Cassiodoro si legga che
Teoderico ne divenne padrone per avere
sconfitti i Bulgari. Continuò nel presente
anno la guerra di Anastasio Augusto
contra de Persiani. Richiamò egli alla
corte <i>Appione</i> ed <i>Ipazio</i> <span class="fnote">[Theoph., in Chronogr.]</span>, perchè cozzavano
con <i>Ariobindo</i> generale dell'armata,
e in luogo loro spedì <i>Celere</i> maestro
<span class="pagenum"><a id="Page_754"></a>[754]</span>
degli uffizi, uffiziale di gran valore
e prudenza, il quale unito con Ariobindo,
penetrò nella Persia, con inferire gravissimi
danni a que' paesi, in guisa che
<i>Cabade</i> re de' Persiani cominciò a trattar
di pace. E questa fu in fine conchiusa
colla restituzione della città d'Amida
ai Greci, e coll'aver i Greci pagati trenta
talenti ai Persiani. Marcellino conte <span class="fnote">[Marcell. Comes, in Chron.]</span>
mette sotto il precedente anno la
restituzione d'Amida, con dire che fu
riscattata <i>con un immenso peso d'oro</i>
dalle mani dei Persiani. Poscia all'anno
presente racconta le prodezze di <i>Celere</i>
e la pace conchiusa. Procopio <span class="fnote">[Procop., de Bell. Pers., lib. 5, cap. 9.]</span> diversamente
scrive, con dire che Ariobindo
fu richiamato a Costantinopoli, ed avendo
Celere con gli altri capitani continuata
la guerra, e fatto l'assedio di Amida,
la comperarono con loro vergogna per
mille libbre d'oro, quando alla guarnigione
persiana non restava vettovaglia
che per sette giorni. Dopo di che fra i
Greci e Persiani seguì una tregua di
sette anni, e da lì a poco la pace. Pretende
il padre Pagi che questa pace appartenga
all'anno susseguente, con addurre
la testimonianza di Teofane, che
pure la riferisce nello stesso anno, in
cui Amida tornò in potere dei Greci.
</p>
<hr />
</div>

<div class="chapter">
<h2 class="hidden"><a id="DV"></a>DV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Simmaco</span> papa 8.</td>
  </tr>
  <tr>
    <td><span class="smcap">Anastasio</span> imperadore 15.</td>
  </tr>
  <tr>
    <td><span class="smcap">Teoderico</span> re 13.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Sabiniano</span> e <span class="smcap">Teodoro</span>.
</p>

<p>
È corso un errore di stampa presso
il padre Pagi <span class="fnote">[Pagius, Crit. Baron. ad hunc annum.]</span>, quantunque nell'<i>errata
corrige</i> non sia stato avvertito, perchè
da lui, e poscia da chi ha fatto le note al
Sigonio, vien chiamato <i>Sabiano</i> il primo di
questi consoli, che pure porta il nome di
<span class="pagenum"><a id="Page_755"></a>[755]</span>
<i>Sabiniano</i> in tutti i Fasti e monumenti antichi.
Lo stesso Marcellino conte <span class="fnote">[Marcell. Comes, in Chron.]</span>, citato
qui dal Pagi, non gli dà altro nome, e il
dice figliuolo di Sabiniano magno ed anche
generale d'armata, siccome vedremo
fra poco. Egli fu creato in Oriente,
<i>Teodoro</i> in Occidente. Questo Teodoro
fu poi nell'anno 525 inviato ambasciatore
a Costantinopoli dal re Teoderico,
e in fine si fece monaco, come si deduce
da una lettera di san Fulgenzio <span class="fnote">[Fulgentius, Ep. VI.]</span>.
Vien creduto dal cardinal Baronio discendente
da quel celebre <i>Manlio</i>, ossia
<i>Mallio Teodoro</i>, di cui fa menzione santo
Agostino; anzi anch'esso è dal porporato
medesimo appellato <i>Manlio Teodoro</i>, senza
che se ne adduca alcuna pruova. Il
Relando <span class="fnote">[Reland., Fast. Cons.]</span> parimente ne' Fasti gli dà
il nome di <i>Manlio Teodoro</i>, con citare
una iscrizione del Gudio <span class="fnote">[Gudius, Inscript., pag. 372, num. 10.]</span>, posta L.
MALLIO THEODORO V. C. COS., ma
senza por mente che quella iscrizione
appartiene a <i>Mallio Teodoro</i> che fu console
nell'anno 399, e quivi (se pur essa
è documento legittimo) in vece di L.
MALLIO, pare che si debba scrivere
FL. MALLIO, come in un'altra da me
rapportata altrove <span class="fnote">[Thesaur. Nov. Inscript., pag. 397.]</span>. Acquistata che
ebbe <i>Teoderico</i> la Pannonia Sirmiense,
con che venne a stendere il suo dominio
fino al Danubio, insorse poco dopo un
fatto, in cui di nuovo s'impegnarono
l'armi sue in quelle stesse parti. Un certo
<i>Mundone</i>, per quanto riferisce Giordano
storico <span class="fnote">[Jordan., de Reb. Get., cap. 58.]</span>, discendente da Attila,
e però Unno di nazione (Marcellino conte
il chiama <i>Goto</i>), fuggito dai Gepidi, si
era ricoverato di là dal Danubio in luoghi
incolti e privi d'abitatori; ed avendo
raunati non pochi masnadieri ed assassini
da strada, venne di qua da esso
fiume, ed occupata una torre chiamata
Erta, quivi s'era afforzato; e preso il
nome di re fra i suoi, colle scorrerie
<span class="pagenum"><a id="Page_756"></a>[756]</span>
pelava tutt'i vicini. Convien credere
ch'egli arrivasse con queste visite fino
nell'Illirico, sottoposto al greco imperadore;
perciocchè <i>Anastasio</i> diede ordine
a <i>Sabiniano</i> suo generale in quella provincia,
e console nel presente anno, di
dar fine alle insolenze di costui. Sabiniano,
messa in punto la sua armata, ed
unitosi coi Bulgari, divenuti potenti e
terribili nella Mesia, che fu poi appellata
Bulgaria, prese così ben le sue misure,
che colse il re masnadiere verso il fiume
Margo, cioè in sito, da cui egli non
poteva uscire senza battaglia. Allora
Mundone, che appena entrati i Goti nella
Pannonia s'era collegato con loro, spedì
con tutta fretta ad implorar soccorso
da Pitzia generale di Teoderico. V'accorse
egli (dice Ennodio) <span class="fnote">[Ennod., in Panegyr. Theoderici.]</span> in tempo
che Mundone disperato già meditava di
arrendersi; ed attaccata battaglia, con
tal furore caricò i Bulgari e i Greci, che
ne fece un'orrida strage, e, vittorioso,
restò padrone del campo, delle bandiere
e del carriaggio dei nemici. E tanto più
è da credere riguardevole una tal vittoria,
perchè l'armata greca e bulgara era
incomparabilmente maggiore; e noi vedremo
che il loro condottier Sabiniano
era uno de' più saggi e valorosi capitani
d'allora. Eppure, se non è fallato il testo
di Giordano, Pitzia non condusse a
quel cimento più di duemila fanti goti e
cinquecento cavalli: numero bene scarso,
ma pure bastante a grandi azioni
per la riputazion di bravura, in cui era
la gotica nazione.
</p>

<p>
Marcellino conte <span class="fnote">[Marcell. Comes, in Chron.]</span>, dopo aver narrata
la sconfitta di Sabiniano, che con
pochi si salvò nel castello di Nato, aggiugne,
essere rimasta in questa lagrimevol
guerra sì scaduta la speranza dei
soldati greci, che non potè da gran tempo
rimettersi in vigore. Forse questo
scrittore ingrandì più del dovere quella
impresa. Mundone dipoi, perchè riconosceva
la sua libertà e la vita dalle
<span class="pagenum"><a id="Page_757"></a>[757]</span>
armi di Teoderico, si suggettò da lì innanzi
al di lui dominio. Ma per questo
avvenimento si sconcertò la buon'armonia
che passava tra Anastasio imperadore
e il re Teoderico. Pertanto cominciò
Teoderico ad inviar nella Pannonia
i suoi uffiziali, e il primo governatore
spedito a quella provincia fu
<i>Colosseo</i> conte, al quale si vede indirizzata
da Teoderico la patente, con cui
gli dà il governo della Pannonia Sirmiense,
appellata da lui <span class="fnote">[Cassiod., lib. 3. epist. 23.]</span> <i>sede una
volta dei Goti</i>, e gli ordina di sradicare
da que' paesi gli abusi, e nominatamente
l'uso dei <i>duelli</i>. Il che più chiaramente
vien da lui espresso nella seguente
lettera <span class="fnote">[Idem, ibid. ep. 24.]</span> inviata <i>a tutti i barbari e
romani abitanti nella Pannonia</i>, con dire
fra le altre cose: <i>Crediamo ancora di
dovervi esortare a voler da qui innanzi
combattere contro i nemici, e non già fra
di voi. Non vi lasciate condur da bagattelle
e puntigli a mettere la vita a repentaglio.
Acquetatevi alla giustizia, di cui
tutto il mondo si rallegra. Perchè mai
ricorrete alla monomachia</i> (cioè al duello)
<i>da che avete giudici onorati che non
vendono la giustizia? Mettete giù il ferro
voi che non avete nemici. Troppo
malamente armate il braccio contra dei
vostri attinenti, per difendere i quali
ognun sa che si dee gloriosamente morire.
A che serve la lingua data da Dio
agli uomini, per poter dire sue ragioni,
se alla mano armata si vuol rimettere la
decision delle liti? E che pace è mai la
vostra, se sì spessi sono i combattimenti
fra i cittadini? Imitate, imitate i nostri
Goti, che sanno ben combattere coi nemici
forestieri, e conservar nello stesso
tempo fra loro la moderazione e la modestia.
In questa maniera noi siam risoluti
di vivere, e in questa voi mirate che
son fioriti coll'aiuto di Dio i nostri
maggiori.</i> Così Teoderico. Tanti e tanti
oggidì all'udir nominare i Goti, gridano:
Oh che Barbari! Ma que' Barbari
<span class="pagenum"><a id="Page_758"></a>[758]</span>
aveano più senno degli spadaccini e
biraghisti de' secoli susseguenti. Abborrivano
essi lo stolto ed infame uso dei
duelli al pari de' saggi Romani. E se ha
tuttavia credito presso d'alcuni quell'empio
costume, dovrebbono vergognarsi
al vedere che fino i Goti creduti
Barbari lo detestarono. In quest'anno Anastasio
imperadore pubblicò una legge <span class="fnote">[L. 19. C. de Episc. audient.]</span>,
con cui ordinò che niuno fosse
ammesso all'ordine dei <i>difensori</i>, ossia
degli <i>avvocati</i>, se prima davanti al vescovo
con testimonii e col giuramento
non professava di seguitar la <i>religione
ortodossa</i>. Credesi che anche venga da
lui un'altra legge <span class="fnote">[L. 60, Cod. eodem.]</span> che ordina lo stesso
per la milizia palatina, cioè per gli
uffiziali della corte: tutte belle apparenze;
ma la religione ortodossa nel sentimento
di Anastasio era diversa da quella
de' cattolici, ed egli sempre più si
andò scoprendo nemico del concilio
calcedonense.
</p>
<hr />
</div>

<div class="chapter">
<h2 class="hidden"><a id="DVI"></a>DVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Simmaco</span> papa 9.</td>
  </tr>
  <tr>
    <td><span class="smcap">Anastasio</span> imperadore 16.</td>
  </tr>
  <tr>
    <td><span class="smcap">Teoderico</span> re 14.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Ariobindo</span> e <span class="smcap">Messala</span>.
</p>

<p>
<i>Ariobindo</i> console orientale dell'anno
presente, veduto da noi di sopra general
di armata contra i Persiani, era figliuolo
di <i>Dagalaifo</i> stato console nell'anno 461,
e nipote di <i>Ariobindo</i> stato console nel
434. Avea per moglie <i>Giuliana</i> figliuola
di Olibrio imperador d'Oriente e di Placidia
Augusta. Perciò era uno de' primi
personaggi della corte cesarea d'Oriente,
e tale che, siccome all'anno 470 accennai,
fu contra sua volontà acclamato
imperadore dal popolo di Costantinopoli.
<i>Messala</i>, console d'Occidente, vien fondatamente
creduto lo stesso, a cui son
scritte due lettere di Ennodio <span class="fnote">[Ennod., lib. 9, ep. 12 et 26.]</span>, le quali
<span class="pagenum"><a id="Page_759"></a>[759]</span>
cel fanno conoscere per figliuolo di <i>Fausto</i>
e fratello di <i>Avieno</i>, cioè probabilmente
di quelli che abbiam veduto consoli
negli anni addietro. Il trovo poi chiamato
dal Relando <span class="fnote">[Reland., in Fast. Consul.]</span> <i>Ennodio Messala</i>,
ma senza pruova alcuna: e non avendo
noi osservato nella sua famiglia il nome,
ossia cognome d'<i>Ennodio</i>, lo possiamo perciò
credere senza verun fondamento a
lui attribuito. Probabilmente prima che
terminasse l'anno presente, cominciarono
i semi di guerra tra <i>Clodoveo</i> re de' Franchi
ed <i>Alarico</i> re de' Visigoti. Prima d'allora
Alarico veggendo crescere cotanto
la potenza di Clodoveo, e che in lui forte
bolliva la voglia di maggiormente dilatare
il suo regno, procurò un abboccamento
con lui ai confini, dal quale amendue
partirono con promesse di buon'amicizia.
Ma altro ci voleva che belle parole
a fermare il prurito del re franco, in cui
si vedeva congiunta col valore la fortuna.
Pretende il padre Pagi <span class="fnote">[Pagius, Crit. Baron.]</span> che il motivo
della rottura procedesse dall'avere scoperto
Clodoveo che Alarico fraudolentemente
trattava seco intorno alla pace.
Ma non si fa torto ordinariamente ai re
conquistatori, in credere che loro non
mancano mai ragioni o pretesti di fare
guerra ai vicini, purchè si sentano più
forti di loro. La verità si è, come narra
Gregorio Turonense <span class="fnote">[Gregor. Turonensis, lib. 2, cap. 37.]</span>, che molti popoli
suggetti nella Gallia al dominio dei
Visigoti, per cagion della religione desideravano
d'essere sotto la signoria di
Clodoveo, divenuto cristiano cattolico,
per esser eglino della religione stessa,
sofferendo perciò mal volentieri un principe
ariano, qual era Alarico colla sua
nazione. Questa veduta accresceva a Clodoveo
le speranze d'una buona riuscita
nella guerra, la quale divampò poi nell'anno
susseguente. Pubblicò nel presente
esso re Alarico in Tolosa, a benefizio dei
sudditi romani del suo regno un compendio
<span class="pagenum"><a id="Page_760"></a>[760]</span>
delle leggi romane <span class="fnote">[Gothofredus, in Prolegom. ad Codicem
Theodos.]</span>, cavato dai
Codici teodosiano, gregoriano ed ermogeniano,
dalle Novelle e dai libri di Paolo
e Gajo giurisconsulti, ed approvato
dai vescovi. <i>Breviarium Aniani</i> è ordinariamente
chiamato, perchè pubblicato
d'ordine di Alarico da esso Aniano. Anastasio
imperadore, secondochè abbiamo
da Teodoro lettore <span class="fnote">[Theodorus Lector, lib. 2.]</span> e da Teofane <span class="fnote">[Theoph., in Chronogr.]</span>,
intorno a questi tempi sentendosi
libero dalle cure della guerra, si diede a
travagliar la Chiesa, ed insieme <i>Macedonio</i>
vescovo di Costantinopoli, pretendendo
ch'egli si unisse seco in accettar l'Enotico
formato in pregiudizio del concilio
calcedonense. Trovò ben egli alcuni
tra i vescovi, che per guadagnarsi la di lui
grazia, sposarono ancora le opinioni di
lui; ma non già Macedonio, costante nel
dovere di prelato cattolico. Mostrossi in
oltre Anastasio fautore in varie maniere
dei Manichei: perlochè di giorno in giorno
peggiorava la credenza sua, con
iscandalo universale presso del popolo.
E perciocchè a cagione di un tremuoto
era caduta negli anni addietro la statua
di Teodosio il Grande, già posta sopra
una straordinaria colonna nella piazza
di Tauro, Anastasio, per attestato di
Marcellino conte <span class="fnote">[Marcellin. Comes, in Chron.]</span>, vi fece violentemente
riporre la sua. E Teofane notò
aver egli fatto disfare molte opere di
bronzo, già lasciate dal magno Costantino,
per formare con quel metallo la
statua a sè stesso, se pur di quella si
parla. In quest'anno parimente riuscì
ai Visigoti di occupare Tortosa in Ispagna,
per quanto si ricava dalla cronichetta <span class="fnote">[Victor Turonensis, apud Canisium.]</span>
inserita nella Cronica di Vittor
Turonense. S'è fatta disopra in più
luoghi menzione del panegirico composto
da <i>Ennodio</i> allora diacono, della chiesa
di Pavia, in onore del re Teoderico.
<span class="pagenum"><a id="Page_761"></a>[761]</span>
Esso appartiene a quest'anno, o pure al
susseguente: il che si riconosce dal riferire
egli la conquista del Sirmio e la
vittoria riportata sopra Sabiniano e sopra
i Bulgari dall'armi d'esso re, senza
dir parola dei fatti susseguenti della
guerra nelle Gallie.
</p>
<hr />
</div>

<div class="chapter">
<h2 class="hidden"><a id="DVII"></a>DVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Simmaco</span> papa 10.</td>
  </tr>
  <tr>
    <td><span class="smcap">Anastasio</span> imperadore 17.</td>
  </tr>
  <tr>
    <td><span class="smcap">Teoderico</span> re 15.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Anastasio Augusto</span> per la terza
volta e <span class="smcap">Venanzio</span>.
</p>

<p>
<i>Venanzio</i>, creato console in Occidente,
con tutta ragione viene creduto
quello stesso <i>Venanzio patrizio</i>, che dal
re Atalarico presso Cassiodoro <span class="fnote">[Cassiod., lib. 9, epist. 23.]</span> è lodato
come il padre di <i>Paolino</i> console, e
d'altri ornati della stessa dignità. Ora si
è da dire, che avendo udito il re Teoderico,
com'erano insorte amarezze tra
<i>Clodoveo</i> re de' Franchi ed <i>Alarico</i> re dei
Visigoti, con pericolo che si venisse all'armi,
ed avendo ricevute lettere, onde
conosceva irritato forte Alarico contra
dell'altro regnante: siccome principe savio
e lontano dagl'impegni della guerra,
se non quando la necessità ve lo spingeva,
cercò la via di smorzare il fuoco nascente
e di rimettere la concordia fra
quelle due nazioni. E tanto più prese a
cuore questo affare, quanto che <i>Alarico</i>
cui suo genero, <i>Clodoveo</i> suo cognato.
Pertanto, siccome ricaviamo da una lettera
di Cassiodoro <span class="fnote">[Idem, lib. 3, epist. 1.]</span>, mandò ambasciatori,
e scrisse ad Alarico, con esortarlo
a calmar la sua collera e ad aspettar
di prendere più vigorose risoluzioni, tanto
ch'esso Teoderico, con inviar ambasciatori
a Clodoveo, avesse scandagliata
la di lui mente e cercato di metter l'affare
in positura d'una ragionevol concordia:
rappresentandogli specialmente
<span class="pagenum"><a id="Page_762"></a>[762]</span>
che i Visigoti suoi popoli da gran tempo
godeano la pace, ed erano perciò poco
esperti nel mestier della guerra, al contrario
della gente agguerrita de' Franchi.
E giacchè fin allora consisteva tutta
la lite in sole parole, si poteva sperare
un accomodamento, che sarebbe poi stato
difficile dappoichè si fossero sguainate
le spade. Gli dice inoltre, avere i suoi
legati ordine di passare alla corte di
<i>Gundibado</i> re de' Borgognoni, e poscia a
quella degli altri re, per muover tutti a dar
mano alla pace, conchiudendo in fine che
terrà per nemico suo proprio chi si scoprirà
nemico d'esso Alarico. Oltre alla
parentela comune ancora con Clodoveo,
avea Teoderico due particolari motivi da
dichiararsi in caso di rottura per Alarico,
essendo amendue della stessa nazione
gotica e della stessa setta ariana. Leggesi
parimente una lettera del re Teoderico <span class="fnote">[Cassiodorus, lib. 2, epist. 2.]</span>
al suddetto re Gundobado, in
cui l'esorta ad interporsi perchè amichevolmente
si compongano le differenze
insorte fra i re dei Franchi e de' Visigoti,
e si schivi la guerra. Un'altra pure <span class="fnote">[Idem, ibid., epist. 3.]</span>
portata dai suoi ambasciatori, inviò
a <i>Luduin</i> (così egli chiama, se pure
non è errore, <i>Clodoveo</i>) re dei Franchi,
pregandolo con affetto di padre (per tale
era Teoderico considerato allora da tutti
i re circonvicini) che non voglia per cagioni
sì leggiere correre all'armi, ma
che rimetta ad arbitri amici la discussione
di sì fatta contesa, nè si lasci condurre
da taluno che per malignità attizzava
quel fuoco: aver egli passati i medesimi
uffizii con Alarico; e però protestare,
non men da padre che da amico,
qualmente chiunque di loro sprezzasse
queste sue esortazioni, avrebbe per nimica
la sua persona e i suoi collegati.
Non so se nel medesimo tempo, oppure
dopo aver ricevuta qualche disgustosa
risposta da Clodoveo, scrivesse Teoderico
un'altra lettera, portata medesimamente
<span class="pagenum"><a id="Page_763"></a>[763]</span>
da' suoi ambasciatori ai re degli
<i>Eruli, Guarni</i> e <i>Turingi</i>. In essa gli stimola
a spedire anch'essi dal canto loro
ambasciatori unitamente coi suoi e con
quei di Gundobado re della Borgogna,
al re dei Franchi, la cui <i>superbia</i> non
tace, dacchè non vuol accettare l'offerte
di arbitri e di amici nella pendenza sua
con Alarico. Aggiugne dover cadauno temere
d'un principe che con volontaria
iniquità cerca d'opprimere il vicino,
mentre chi vuol operare senza far caso
delle leggi delle genti, è dietro a sconvolgere
i regni di ognuno. Però doversi unitamente
intimare a quel re, che sospenda
il mettere mano all'armi contra di Alarico,
con rimettersi alla decisione degli
arbitri: altrimenti sappia che ognun sarà
contra chi sprezza tutte le vie della
giustizia. Dal che si conosce che Teoderico
ben conosceva lo svantaggio, in cui
si trovavano i Visigoti, e presentiva ciò
che poscia avvenne, ma senza potervi mettere
rimedio. Secondochè crede il Cluverio <span class="fnote">[Cluver., German. Antiq., lib. 3, cap. 27
et 35.]</span>,
i <i>Guarni</i> popoli della Germania
erano situati nelle contrade, ove ora
è il ducato di Meclemburgo. Intorno al
sito degli <i>Eruli</i> avrebbe fatto meglio esso
Cluverio, se avesse confessato di nulla
saperne. Certo egli neppur seppe che in
questi tempi durava essa nazione <i>erula</i>,
governata dal suo re. A noi basta per
ora d'intendere che tanto gli Eruli, quanto
i Guarni e i Turingi doveano essere
popoli confinanti, o vicini ai paesi posseduti
dai Franchi nella Germania. Era
in questi tempi re della Toringia <i>Ermenfredo</i>,
marito d'una nipote di Teoderico;
e a lui si vede indirizzata una lettera
presso Cassiodoro <span class="fnote">[Cassiod, lib. 4, ep. 1.]</span> in occasion di
quelle nozze. Per conto del re degli Eruli,
Teoderico l'avea adottato per suo
figliuolo d'armi, cioè con una specie di
adozione che si praticava allora, e col
tempo fu detto <i>far cavaliere</i>, avendogli
dato cavalli, spade, scudi e l'altre armi
<span class="pagenum"><a id="Page_764"></a>[764]</span>
militari, come si può vedere in un'altra
lettera <span class="fnote">[Cassiod., lib. 4, ep. 2.]</span> d'esso re Teoderico.
</p>

<p>
<i>Clodoveo</i>, che non voleva tanti maestri,
ed essendosi già messo in capo d'ingoiare
il vicino Alarico, ed avea ben fondamento
di sperarlo, può essere che desse
buone parole a tante ambasciate ed istanze,
ma niuna promessa di desistere
dall'impresa; ed intanto per prevenire
i soccorsi che potesse Alarico ricevere
dai lontani collegati, sollecitamente uscì
in campagna con un poderosissimo esercito.
Abbiam da sant'Isidoro <span class="fnote">[Isidorus, in Chronico Gothor.]</span> che in
aiuto de' Franchi andarono anche i Borgognoni:
il che può parere strano, perchè
veramente non avrebbe dovuto il re <i>Gundobado</i>
aver molto genio ad accrescere la
potenza già sì grande dei Franchi, per timor
che l'ingrandimento loro non tornasse
un dì in rovina del suo regno, siccome
col tempo avvenne. Tuttavia, siccome ricaviamo
ancora dalla vita di san Cesario
vescovo di Arles <span class="fnote">[Cyprian, in Vita S. Caesarii apud Mabillonium
Act. SS., tom. 1.]</span>, certo è ch'egli unì
allora le sue forze con quelle de' Franchi,
senza sapersi, se per malignità e con
tradire le speranze del re Teoderico, o
pure in esecuzion de' patti stabiliti con
Clodoveo nella precedente guerra, in vigor
de' quali cessò l'assedio di Avignone
ed ogni altra ostilità contro di lui. Passando
l'armata de' Franchi per Tours,
ordinò il re che in venerazione di san
Martino, secondochè attesta Gregorio
Turonense <span class="fnote">[Gregor. Turon., lib. 2, cap. 37.]</span>, non si recasse molestia
alcuna al paese. Racconta Procopio <span class="fnote">[Procop., de Bell. Goth., lib. 1, cap. 12.]</span>
che Alarico dimandò soccorso a Teoderico
re d'Italia, e mentre lo stava aspettando,
andò a mettersi coll'esercito suo
a fronte de' nemici ch'erano accampati
presso a <i>Carcassona</i>. Non inclinava egli
ad azzardare il tutto in una battaglia;
ma perchè i suoi, all'udire che i Franchi
portavano la desolazione a tutto il paese,
sparlavano del di lui poco coraggio, e si
<span class="pagenum"><a id="Page_765"></a>[765]</span>
vantavano di poter vincere colle poma
cotte il nemico, lasciossi strascinare ad
imprendere il combattimento. Neppur
qui pare che Procopio meriti attenzione,
all'osservare com'egli metta fiero quel
conflitto vicino a <i>Carcassona</i>, quando
abbiamo dal Turonense, storico più degno
di fede, che la giornata campale si
fece a <i>Vouglè, dieci miglia lungi dalla
città di Poitiers</i>, luogo troppo lontano da
Carcassona: oltre al dirsi da lui che l'esercito
di Teoderico passò ora nelle Gallie:
il che, siccome diremo, solamente
nell'anno appresso avvenne. Quello che
è certo, seguì tra i Franchi e Visigoti
una memorabil battaglia; nella quale rimasero
sconfitti gli ultimi, colla morte
non solamente di parecchie migliaia di
Visigoti e di <i>Apollinare</i> figliuolo di <i>Apollinare
Sidonio</i> e della maggior parte dei
senatori e del popolo d'Auvergne, ma lo
stesso re <i>Alarico</i>. Questa insigne vittoria
aprì la strada ai Franchi per quasi annientare
nella Gallia il dominio dei
Visigoti; e loro certamente non sarebbe
restato un palmo di terreno in quelle
provincie, se non fosse finalmente accorsa
l'armata del re Teoderico. Intanto
Clodoveo s'impadronì della Touraine,
del Poitou, del Limosin, del Perigord,
della Saintogne e d'altre contrade. E
<i>Teoderico</i> suo figliuolo con una parte
del vittorioso esercito si rendè padrone
del paese d'Alby, de Roùergne, dell'Auvergne,
e d'altre contrade possedute
dianzi dai Visigoti. Non lasciò Alarico
dopo di sè altro figliuolo di età adulta,
che un bastardo, per nome <i>Giselico</i>, in
eleggere il quale per re concorsero i voti
dei Visigoti sopravanzati al filo delle
spade dei Franchi: giacchè <i>Amalarico</i>,
figliuolo d'una figliuola di Teoderico re
d'Italia, era d'età incapace al governo:
il che dispiacque non poco al medesimo
Teoderico. E noi non istaremo molto a
veder gli effetti di questa sua collera. Abbiamo
poi da Teofane <span class="fnote">[Theoph., in Chronogr.]</span> che circa questi
<span class="pagenum"><a id="Page_766"></a>[766]</span>
tempi <i>Anastasio</i> imperadore fabbricò
nella Mesopotamia alle frontiere della
Persia una forte città, a cui pose il nome
di Arcadiopoli. Non s'intende perchè
non desse piuttosto il proprio.
</p>
<hr />
</div>

<div class="chapter">
<h2 class="hidden"><a id="DVIII"></a>DVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Simmaco</span> papa 11.</td>
  </tr>
  <tr>
    <td><span class="smcap">Anastasio</span> imperadore 18.</td>
  </tr>
  <tr>
    <td><span class="smcap">Teoderico</span> re 16.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Celere</span> e <span class="smcap">Venanzio</span> juniore.
</p>

<p>
<i>Celere</i>, console in Oriente, lo stesso
è che vedemmo poco innanzi adoperato
per generale d'armata da Anastasio
Augusto nella guerra coi Persiani. <i>Venanzio</i>,
console occidentale, si trova
appellato nei Fasti <i>juniore</i> a distinzione
dell'altro <i>Venanzio</i> che vedemmo console
nell'anno precedente. Venuta la
primavera, <i>Clodoveo</i> re dei Franchi continuò
le sue conquiste sopra gli abbattuti
Visigoti, con impadronirsi di <i>Tolosa</i>,
capitale del regno loro in que' tempi, e
con portar via di colà tutt'i tesori già
ammassati dall'ucciso re Alarico. Quindi
passò all'assedio della città d'Angouleme,
e quando si credea che avesse da
costargli gran tempo e fatica la presa
di quella città pel grosso presidio dei
Visigoti, tardò poco a cadere una parte
delle mura; accidente che forzò i difensori
ad arrendersi. Se n'andò poscia a
Tours, per fare le sue divozioni ed offerte
a san Martino, riconoscendo dalla
protezione di lui il buon successo dell'armi
sue; e nello stesso tempo inviò
la sua armata all'assedio della città di
Arles, riguardevolissima in que' tempi,
e chiamata <i>picciola Roma</i> da Ausonio.
Intanto il re <i>Teoderico</i>, che non potea di
meno di non compiagnere l'abbattimento
de' Visigoti, cioè di un popolo, con
cui avea comune la nazione, ed inoltre
considerava per pericolosa al suo regno
tanta fortuna dell'armi de' Franchi,
inviò una possente armata nelle Gallie,
<span class="pagenum"><a id="Page_767"></a>[767]</span>
sotto il comando d'<i>Ibba</i> conte <span class="fnote">[Jordan., de Reb. Get., cap. 58.]</span>, chiamato
da altri <i>Ebbane</i>, suo generale.
Procopio <span class="fnote">[Procop., de Bell. Goth. lib. 1, cap. 12.]</span> scrive che Teoderico vi
andò in persona; e con lui va d'accordo
Cipriano nella vita di <i>san Cesario</i>
vescovo di Arles <span class="fnote">[Cyprianus, in Vita S. Caesarii apud Surium,
ad diem 27 augusti, et apud Mabillonium.]</span>. Certo è almeno
che Ibba trovò impegnati i Franchi nell'assedio
di essa città d'Arles, durante
il quale fu in gran pericolo la vita di
quel santo vescovo, per sospetti disseminati
contra di lui d'intelligenza coi
Franchi. Strepitavano spezialmente i
Giudei contra del santo; ma in fine si
trovò essere gli stessi Giudei che tramavano
di tradir la città, e corsero rischio
d'essere messi tutti a filo di spada. Sostennero
i Goti e il popolo con vigore
gl'incomodi di quell'assedio, ancorchè
patissero carestia di viveri. Accadde un
giorno che i Franchi vollero impadronirsi
del ponte fabbricato sul Rodano;
e il fatto si ricava da una lettera del re
<i>Atalarico</i> presso di Cassiodoro <span class="fnote">[Cassiod., lib. 8, ep. 10.]</span>. Vi
era alla difesa <i>Tulo</i>, Goto di nazione,
parente dello stesso Atalarico; e sì gagliarda
fu la difesa ch'ei fece co' suoi,
che furono obbligati gli aggressori a ritirarsi,
con riportar nondimeno esso
Tulo delle gloriose ferite in quel conflitto.
Ci dipigne il padre Daniello <span class="fnote">[Daniel, Histoire de France, tom. 1.]</span> questo
fatto coll'ingegnosa sua eloquenza,
come se l'avesse veduto, dicendo che
a poco a poco andò crescendo la mischia,
tanto che vi si impegnò tutto il
nerbo delle due armate nimiche; e che
in fine essendo furiosamente rispinti i
Franchi non meno dagli Ostrogoti che
dalla guarnigione dei Visigoti uscita nello
stesso tempo dalla città, furono messi
in rotta con un'intera sconfitta; e se
noi crediamo a Giordano istorico, restarono
morti sul campo <i>trentamila
Franchi</i>, senza i prigionieri, dei quali il
numero fu grande, e verso i quali esercitò
<span class="pagenum"><a id="Page_768"></a>[768]</span>
la sua carità san Cesario. Vero è
che dalla lettera del re <i>Atalarico</i> nulla
si ricava di questa sì strepitosa sconfitta
de' Franchi in tale occasione. Solamente
vi si racconta la resistenza fatta da Tulo
goto, per cui non venne fatto ai Franchi
di occupare quel ponte. Contuttociò è
fuor di dubbio che i Franchi furono obbligati
ad abbandonar quell'assedio.
Procopio scrive che si ritirarono per
timore de' Goti inviati da Teoderico.
Inoltre la vittoria, di cui fa menzione
Giordano, riportata sopra i Franchi dai
Goti colla morte di molte migliaia di
essi, si può tenere per certa, argomentandola
noi eziandio da quelle parole di
Cipriano nella vita di san Cesario: <i>In
Arelato vero Gothis cum captivorum immensitate
reversis replentur basilicae sacrae,
repletur etiam domus, etc.</i> E sotto
quest'anno scrive Cassiodoro <span class="fnote">[Cassiod., in Chron.]</span> che
Teoderico <i>Gallias Francorum depraedatione
confusas, victis hostibus ac fugatis,
suo adquisivit imperio</i>. Adunque all'armi
di lui si dee con tutta ragione attribuir
quella vittoria. Ma non è ben certo
se la rotta de' suddetti Franchi seguisse
nel presente o nel susseguente anno.
</p>

<p>
In somma così prosperamente fu
guidata quell'impresa, che il re Teoderico
divenne padrone di tutta la Provenza,
ossia ch'egli fosse acclamato da
quei popoli e dai Visigoti della sua stessa
nazione, o che per titolo di successione,
o di acquisto egli ne pretendesse
il dominio della città di Arles, così dice
il suddetto Cipriano: <i>Sic deinde arelatensis
civitas a Wisighotis ad Ostroghotorum
devoluta est regnum.</i> Perciò Teoderico
o nel presente, o nel prossimo
anno inviò colà <i>Gemello</i> senatore con
dire <span class="fnote">[Idem, lib. 3, ep. 16.]</span>: <i>Praesenti tempore in Gallias,
nobis Deo auxiliante subjugatas, vicarium
te praefectorum nostra mittit auctoritas.</i>
Nella seguente lettera <span class="fnote">[Idem, ibid., ep. 17.]</span>, scritta <i>provincialibus
Galliarum</i>, dà loro avviso di
<span class="pagenum"><a id="Page_769"></a>[769]</span>
spedire colà Gemello per loro governatore.
Al medesimo personaggio scrive
in un'altra lettera <span class="fnote">[Cassiod., lib. 3, epist. 32.]</span> di esentar dai
tributi il popolo d'Arles <i>nella quarta indizione</i>,
in premio della lor fedeltà e dei
danni patiti dai Franchi. In un'altra
lettera <span class="fnote">[Idem, ep. 41.]</span> manda loro danari e vettovaglie
pel risarcimento delle mura e torri
della città. E in un'altra <span class="fnote">[Idem, ep. 44.]</span> fa sapere
a Gemello d'aver mandati grani dall'Italia
per alimentar l'esercito, senza
aggravar la provincia afflitta per le passate
calamità, con ordinargli di farlo
trasportare <i>dai granai di Marsilia alle
castella poste sopra la Druenza</i>. Dalla
qual lettera parimente impariamo che
anche Marsilia venne in potere di Teoderico,
non so se perchè la togliesse ai
Borgognoni, o perchè dianzi essa fosse
del dominio de' Visigoti. A questa città
confermò egli tutte le esenzioni concedute
dai principi precedenti <span class="fnote">[Idem, lib. 4, ep. 24.]</span>, e rilasciò
anche il censo di un anno. Ma mentre
Teodorico era intento agli affari
della Gallia, eccoti un improvviso turbine
che venne a trovarlo in Italia. Avea
l'imperadore <i>Anastasio</i> dissimulato
finora il suo risentimento contra di
Teoderico per la rotta data all'esercito
suo, inviato contro di Mundone, di cui
parlammo all'anno 505. Ora dunque
che intese impegnate e distratte le forze
di lui nella Gallia, s'avvisò essere questo
il tempo da farne vendetta. Marcellino
conte <span class="fnote">[Marcellin. Comes, in Chron.]</span> è quegli che racconta il
fatto, con dire che <i>Romano</i> conte, capitano
dei domestici, ossia delle guardie
del palazzo imperiale, e <i>Rustico</i> conte
degli scolari, ossia sopraintendente alle
scuole militari, con cento navi armate,
dov'erano otto mila soldati, furono inviati
da esso imperadore a dare il guasto
ai lidi d'Italia, e giunsero fino a Taranto
città antichissima: dopo di che se ne
ritornarono a Costantinopoli. Marcellino
<span class="pagenum"><a id="Page_770"></a>[770]</span>
stesso, che pur scriveva in quella città
la sua Cronica, detesta il fatto, con
chiamare obbrobriosa una tal vittoria,
perchè sol degna del nome di scorreria
da corsaro. Abbiamo da Gregorio Turonense <span class="fnote">[Gregor. Turonensis, lib. 2, cap. 38.]</span>
che circa questi tempi Clodoveo
re de' Franchi stando in Tours, ricevette
lettere da Anastasio Augusto,
con cui il dichiarava <i>console</i>; laonde
egli nella basilica di san Martino fu vestito
di porpora e di manto, e gli fu posto
il diadema in capo. Poscia salito a
cavallo passeggiò per la città, spargendo
monete d'oro e d'argento, e da quel
giorno innanzi fu chiamato <i>console</i> o
<i>augusto</i>. Se n'andò finalmente a Parigi,
ed ivi stabilì la sede del regno, continuata
ivi dipoi dai susseguenti re fino al
presente giorno. Questo titolo d'<i>Augusto</i>
è molto inverisimile, nè sussiste che
Anastasio il dichiarasse con ciò collega
nell'imperio, siccome pensa il Cointio.
Nè par credibile ch'egli fosse creato
<i>console ordinario</i>, siccome fu d'avviso
il cardinal Baronio, nè ch'egli disprezzasse
sì fatta dignità, perchè i Fasti non
ne parlano. <i>Console onorario</i> possiam
giustamente credere ch'egli fosse nominato;
e merita plauso l'opinione di Adriano
Valesio e del padre Pagi, che
sotto il nome di <i>console</i> s'intende la dignità
del <i>patriciato</i>, cioè la più insigne
che in que' tempi si conferisse dagl'imperadori.
Questa poi importava qualche
riconoscenza della sovranità degli Augusti.
Restano ancora monete d'esso
Clodoveo e degli altri re primieri dei
Franchi con qualche segno nel rovescio
di questa verità, leggendovisi il CONOB.
o pure VICTORIA AVGG., termini ed
espressioni usate nelle monete de' greci
Augusti e in quelle degli antichi duchi
di Napoli dipendenti dagli Augusti. Abbiamo
una strana interpretazione, data
dal padre Harduino alla tuttavia scura
parola CONOB. Si sa inoltre da Procopio <span class="fnote">[Procop., de Bell. Goth., lib. 3, cap. 33.]</span>
che i Franchi non avrebbono
<span class="pagenum"><a id="Page_771"></a>[771]</span>
creduto sicuro e stabile il possesso e
dominio loro nella Gallia, se loro non
glielo avessero confermato gl'imperadori.
Altrettanto fece Teoderico pel regno
d'Italia; e nelle monete dei re Ostrogoti
e dei Visigoti si osserva talora
l'indizio stesso di dipendenza. È di parere
il cardinal Baronio che Anastasio
inviasse a Clodoveo questi contrassegni
d'onore per animarlo a continuar la
guerra contra il re Teoderico, e questa
sembra lodevol conghiettura. Ma potrebbe
anche darsi, come abbiamo detto,
che Clodoveo stesso, non men di quello
che già fece Teoderico, avesse procacciata
a sè medesimo da Anastasio la dignità
di patrizio per maggiormente assodare i
suoi diritti in tante provincie della Gallia
da lui conquistate, che dianzi erano
membra del romano imperio.
</p>
<hr />
</div>

<div class="chapter">
<h2 class="hidden"><a id="DIX"></a>DIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Simmaco</span> papa 12.</td>
  </tr>
  <tr>
    <td><span class="smcap">Anastasio</span> imperadore 19.</td>
  </tr>
  <tr>
    <td><span class="smcap">Teoderico</span> re 17.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Importuno</span>, senza collega.
</p>

<p>
Benchè presso Marcellino conte e
ne' Fasti fiorentini <i>Opportuno</i> sia chiamato
questo console, pure negli altri
Fasti e monumenti dell'antichità si trova
appellato <i>Importuno</i>. Fu console di
Occidente e vien creduto della famiglia
Decia. In quest'anno ancora continuò
<i>Teoderico</i> la guerra nella Gallia, con
pensiero di abbattere <i>Giselico</i>, usurpatore
del regno de' Visigoti, e di ricuperar
tutto ciò ch'era stato occupato dai
Franchi, e ch'egli pretendeva devoluto
al suo dominio. Sotto a questo consolato
scrive Mario Aventicense <span class="fnote">[Marius Aventicensis, in Chron.]</span> che <i>Mammo</i>
capitano dei Goti saccheggiò una
parte della Gallia. Scuro è tutto il resto
di quelle imprese, perchè niuna storia
ci fa ben conoscere se continuasse o
come continuasse la guerra contra dei
Borgognoni. Racconta Procopio che i
<span class="pagenum"><a id="Page_772"></a>[772]</span>
Franchi con tutto il loro sforzo assediarono
Carcassona: perchè fama correa
che in quella città fossero custoditi i
tesori pervenuti alle mani del vecchio
re Alarico nel sacco di Roma, e tra le
altre cose si dicea che quivi si miravano
i vasi preziosi del re Salomone, trasportati
a Roma da Tito dopo la presa
di Gerusalemme; ma che sopravvenendo
il re Teoderico, coi Goti, i Franchi
per paura sciolsero quell'assedio. Aggiugne
appresso che Teoderico, dopo aver
abbattuto <i>Giselico</i>, trasferì il regno
de' Visigoti in <i>Amalarico</i> figliuolo di una
sua figliuola, con divenirne egli tutore;
e che preso seco tutto il tesoro ch'era
in Carcassona, frettolosamente se ne
ritornò a Ravenna. Ma, per quanto vedremo,
non già ora, ma solamente alla
sua morte, restituì Teoderico quel regno
al nipote, e fece ivi da padrone, e non
da tutore, finchè visse. Potrebbe essere
succeduto in quest'anno l'assedio di
Carcassona; ma, tra perchè gli storici
antichi franzesi nulla parlano di questo,
anzi ci rappresentano Clodoveo, dappoichè
furono i suoi rispinti dall'assedio
d'Arles, come principe che avesse deposto
la lancia e lo scudo, e perchè Procopio
si scopre poco informato di quegli
affari troppo lontani dal suo paese:
nulla di certo si può asserire di questo.
Pare bensì che se non al precedente
possa al presente anno appartenere ciò
che scrive sant'Isidoro <span class="fnote">[Isidor., in Chron. Gothor.]</span>: cioè che
<i>Gesalico</i>, appellato <i>Geselico</i> da Procopio,
il quale s'era fatto riconoscere re dei
Visigoti, uomo quanto vile di nascita,
altrettanto sprezzabile per la sua dappocaggine,
trovandosi nella città di Narbona,
quivi fu assediato da <i>Gundobado</i>
re de' Borgognoni. La città fu presa e
messa a sacco con grande strage dei
suoi, ed egli con molto suo disonore
fuggì, e andò a risiedere in Barcellona.
Resta incerto se Gundobado fosse in
tal congiuntura nimico o amico di Teoderico.
Noi certo ritroviam da lì innanzi
<span class="pagenum"><a id="Page_773"></a>[773]</span>
che il dominio d'esso Teoderico si
stendeva di là dal Rodano. Abbiamo da
Gregorio Turonense <span class="fnote">[Gregor. Turon., lib. 1, cap. 78, de Gloria
Martyrum.]</span>, che Aram capitano
del re Teoderico, residente in
Arles, avendo conceputi dei sospetti contra
dell'arciprete di Nimes, spedì a quella
città i suoi sergenti per condurlo ad
Arles; ma egli miracolosamente scappò
la burrasca. Inoltre sappiamo, avere
Teoderico scritto ad <i>Iba</i> od <i>Ida</i> duce
(sarà lo stesso Ibba, ossia Ebbane, da
noi veduto di sopra suo generale), con
ordinargli <span class="fnote">[Cassiod., lib. 4, epist. 17.]</span> di restituire alla chiesa di
Narbona i suoi poderi, in esecuzione di
quanto avea comandato il defunto re
Alarico. Sicchè scorgiamo che Teoderico
dall'Italia continuava per la Provenza,
e per la provincia di Narbona e Carcassona,
il suo dominio fino ai Pirenei:
e in breve il mireremo anche passar oltre
fino in Ispagna. L'insolenza praticata
nel precedente anno da Anastasio
Augusto, con avere inviata una flotta a
saccheggiare le spiagge della Calabria,
porge motivo di credere che Teoderico
nel presente si accingesse anch'egli a
fabbricare navi per avere un'armata
navale atta ne' bisogni, non solo a fare
resistenza, ma eziandio a dare battaglia
a' nemici e a trasportare i grani. Scrisse
egli perciò varie lettere <span class="fnote">[Idem, lib. 5 ep. 16 et seq.]</span> ad <i>Abondanzio</i>
prefetto del pretorio, ad <i>Uvilia</i> conte
del patrimonio, a Gundinando ed Avilfo,
ossia Ajulfo, sajoni, cioè ministri dei
magistrati, con incaricare al primo di
comperar legni, come cipressi e pini per
tutta l'Italia, ad effetto di fabbricar
<i>mille dromoni</i>, cioè navi lunghe e veloci
da trasporto, così appellate con vocabolo
greco. Ordina anche ad Uvilia e ad Ajulfo
di far tagliare alberi lungo le rive
del Po, sapendo che ve ne ha gran copia
a proposito per la fabbrica dei dromoni:
comandando ancora che si tenga libero
il corso del Mincio, Oglio, Serchio, Tevere,
<span class="pagenum"><a id="Page_774"></a>[774]</span>
ed Arno, con levarne le siepi poste
dai pescatori. Nel medesimo tempo diede
gli ordini per provvedere tutta la bisognevol
copia di barcaruoli e marinari,
acciocchè a dì 15 di giugno tutta la
gran flotta fosse ben allestita nel porto
di Ravenna. Vedesi ancora il ringraziamento
da lui fatto al suddetto prefetto
del pretorio per aver già messe insieme
tante navi, e fa abbastanza intendere
ch'esse erano legni grossi, e case da
acqua, perchè cadauna portava molti remi,
senza che si vedesse la faccia dei
remiganti. Ma noi non sappiamo che Anastasio
recasse altro insulto al reame
di Teoderico, nè che tale armata di esso
re operasse cosa alcuna con apparenza
che si ristabilisse fra loro la pace. Accadde
ancora in quest'anno che facendosi
i giuochi circensi in Roma, spettacolo
che per necessità, non per volontà, Teoderico
e gli altri principi saggi permettevano
al popolo romano, <i>Importuno</i>
console e <i>Teoderico</i>, ossia <i>Teodoro</i>, patrizio,
favorendo la fazione veneta <span class="fnote">[Cassiod., lib. 1, epist. 27 et seq.]</span>,
aveano con gente armata fatto degl'insulti
alla fazione prasina, che loro avea
dette pubblicamente delle ingiurie. E
volendo questi ultimi venire alla corte
a richiamarsi del sofferto aggravio, per
istrada erano stati assaliti con insidie,
ed uno d'essi rimasto ucciso. Dispiacque
forte a Teoderico il fatto; ed affinchè
imparassero i potenti a rispettar gli
inferiori, diede ordine che i delinquenti
comparissero in giudizio davanti ad
<i>Agapito</i> prefetto di Roma e a Celiano,
per esser giudicata la loro azione. Scrisse
inoltre al senato e popolo romano,
acciocchè da lì innanzi non succedessero
disordini ne' pubblici spettacoli, con intimar
pene a chiunque osasse di strapazzar
senatori. Per relazione poi di
Marcellino conte <span class="fnote">[Marcell. Comes, in Chron.]</span>, accadde nel presente
anno un fiero incendio in Costantinopoli,
che si stese per gran tratto della
città.
</p>
<hr />
</div>

<div class="chapter">
<p>
<span class="pagenum"><a id="Page_775"></a>[775]</span>
</p>

<h2 class="hidden"><a id="DX"></a>DX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DX</span>. Indizione <span class="scp">III</span>.</td>
  </tr>
  <tr>
    <td><span class="smcap">Simmaco</span> papa 13.</td>
  </tr>
  <tr>
    <td><span class="smcap">Anastasio</span> imperadore 20.</td>
  </tr>
  <tr>
    <td><span class="smcap">Teoderico</span> re 18.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Anicio Manlio Severino Boezio</span>, senza
collega.
</p>

<p>
All'udire i nomi di questo nobilissimo
conte, intendono tosto i letterati
che si parla di <i>Boezio</i>, insigne scrittore
di questi tempi, il quale nella sua prefazione
ai predicamenti di Aristotele avvisa
di aver faticato durante il suo consolato,
mentre era imperadore Anastasio,
intorno alla versione latina di quella
e di altre opere di Aristotele, le quali
cominciarono allora ad aver qualche
voga fra i Latini. Era stato Boezio in sua
gioventù alle scuole d'Atene, con aver
quivi imparate le lettere greche, e talmente
s'era affezionato alla suola d'Aristotele,
che dipoi si studiò di far gustare
la di lui dottrina agli altri Romani.
A questo console il Panvinio <span class="fnote">[Panvin., in Fast. Cons.]</span>, il cardinal
Baronio <span class="fnote">[Baron., Annal. Eccl.]</span> e il Relando <span class="fnote">[Reland., Fast. Consul.]</span> aggiungono
<i>Eutarico</i>, fidati in una legge
del codice Giustiniano <span class="fnote">[L. 10. C. de Haeretic.]</span>. Ma, siccome
osserva il padre Pagi <span class="fnote">[Pagius, Crit. Baron.]</span>, s'è indebitamente
intruso questo Eutarico nei Fasti
moderni. Gli antichi solamente parlano
di <i>Boezio</i>. Erasi, come fu detto di
sopra, ritirato in Barcellona <i>Gesalico</i>,
intruso nel trono de' Visigoti. Abbiamo
dalla Cronichetta <span class="fnote">[Victor Turonensis, tom. 1 Canisii.]</span> inserita nella Cronica
di Vittor Tunonense, che in questo
anno esso Gesalico uccise in Barcellona
nel palazzo Erico, senza sapersi chi sia.
Ma non passò l'anno che Elbane, ossia
Ebbane, o Ibba, capitano del re Teoderico,
cacciò fuori di Spagna il medesimo
Gesalico, il quale si rifugiò in Africa
<span class="pagenum"><a id="Page_776"></a>[776]</span>
presso Trasamondo re de' Vandali. Aggiugne
lo stesso autore che in Barcellona
il conte, ossia governatore ivi lasciato
da Gesalico, restò anch'egli trucidato.
In questa maniera venne Teoderico
re d'Italia ed essere padrone di
tutto quanto godeano i Visigoti in Ispagna,
che era ben molto, e si stendeva
dai Pirenei fino all'Oceano. Da una lettera
di lui intendiamo, che egli, volendo
provvedere di buone leggi e costumi
<i>le provincie coll'aiuto di Dio sottoposte
al regno nostro</i>, manda Ampelio e Liveria
in <i>Ispagna</i>, con ispecificare tutti
i doveri del loro ministero, per mettere
in buono stato quelle contrade. Facendo
noi dunque ora i conti alle signorie
godute allora da Teoderico, troviamo
lui dominante per tutta l'<i>Italia</i> e <i>Sicilia</i>.
Al settentrione il vedremo signore
della <i>Dalmazia</i> e del <i>Norico</i>, col
continuare la giurisdizione sua per la
<i>Pannonia Sirmiense</i>, comandando ad una
bella porzione della moderna Ungheria,
e fors'anche a tutta. Aggiungo ora che
a lui erano sottoposte le due <i>Rezie</i>, e
perciò le moderne contrade dei <i>Grigioni</i>,
<i>Trento</i> e il <i>Tirolo</i>. Vedesi un ordine da
lui dato <span class="fnote">[Cassiod., lib. 1, ep. 11.]</span> a <i>Servato</i> duca della Rezie,
siccome ancora presso di Cassiodoro la
formola del ducato delle Rezie. Nè qui
si fermava il suo dominio: passava anche
nella <i>Svevia</i>, la quale, se pur era tutta
di lui, abbracciava la città d'<i>Augusta,
Costanza, Tubinga, Ulma</i> ed altre città.
Abbiamo una lettera <span class="fnote">[Idem, lib. 4, ep. 49.]</span> d'esso Teoderico,
scritta a tutti i provinciali, capillati,
difensori e curiali abitanti nella Svevia,
in cui gli avvisa di spedire per governatore
di quella provincia <i>Fridibado</i>. E in
un'altra <span class="fnote">[Idem, lib. 5, ep. 15.]</span> scritta a tutti i possessori
di beni nella Svevia, dice di aver loro
inviato <i>Severino</i>, perchè sollevi dai tributi
chiunque si crede ingiustamente oppresso.
Laonde se a queste signorie si
giugne la Provenza col littorale continuato
<span class="pagenum"><a id="Page_777"></a>[777]</span>
sino ai Pirenei, e la maggior e miglior
parte delle Spagne venuta in suo
potere, può ognun conoscere a qual potenza
fosse salito il re Teoderico, e che
l'Italia sotto il suo governo, felicissimo
per altro e giusto, avea ripigliato non
poco dell'antico suo splendore. L'anonimo
Valesiano <span class="fnote">[Anonymus Vales.]</span> scrive essere stata
cotanta la riputazione di Teoderico, ed
aver egli trattato così amorevolmente
i popoli confinanti, che spontaneamente
si sottoponevano al di lui dominio.
</p>

<p>
Il resto delle provincie dianzi signoreggiate
dai Visigoti nelle Gallie con Tolosa,
già capo del regno loro, pare che
restasse in potere di <i>Clodoveo</i> re dei Franchi,
col quale e con <i>Gundobado</i> re dei
Borgognoni si dee credere che Teoderico
non tardasse molto a stabilir accordo e
pace. Procopio <span class="fnote">[Procop., de Bell. Goth., lib. 1, cap. 12.]</span> anch'egli scrive che
vedendo Teoderico di non poter cacciar
i Franchi dal paese conquistato dopo la
vittoria riportata sopra il re Alarico, si
contentò che il ritenessero in loro potere.
Circa questi tempi il re Clodoveo,
che non dovea per anche aver bene studiata
la legge di Gesù Cristo, benchè ne avesse
abbracciata la fede, ansante più che mai
di dilatare il suo regno in qualunque
maniera ch'egli potesse, senza mettersi
pensiero se sempre con ragione e giustizia
(costume che si può osservare in non
pochi altri conquistatori), si pose in cuore
di far sua la città di <i>Colonia</i> colle sue
dipendenze, dove regnava <i>Sigiberto</i> re
suo parente. Imperocchè i Franchi in
addietro non erano tutti uniti sotto di un
capo, mi si bene sotto vari duci, a' quali
danno gli scrittori il titolo di re, perchè
cadaun d'essi era indipendente dall'altro.
Per testimonianza dunque di Gregorio
Turonense <span class="fnote">[Gregor. Turonensis, lib. 1, cap. 40.]</span> e di Fredegario, mandò
segretamente a dire a <i>Cloderico</i> figliuolo
d'esso Sigiberto: <i>Tuo padre è divenuto
molto vecchio e zoppo. S'egli morisse, tu
coll'amicizia nostra acquisteresti il suo
<span class="pagenum"><a id="Page_778"></a>[778]</span>
regno.</i> Bastò questo all'iniquo figliuolo
per far levar di vita il padre. Avvisato
di ciò Clodoveo, e pregato di accettar
parte del tesoro di Sigiberto, inviò persone
a Colonia, che nel tempo stesso di
dividere il tesoro, con un'accetta ammazzarono
il parricida Cloderico. Susseguentemente
Clodoveo, fingendosi innocente
dell'un e dell'altro fatto, indusse
quel popolo ad accettarlo per suo signore.
È da maravigliarsi come Gregorio
Turonense dopo ciò soggiunga, che
<i>Dio abbatteva tutto dì i nemici di Clodoveo,
ed accresceva il regno di lui, perchè
egli camminava con retto cuore davanti
a Dio, ed operava quel solo che può
piacer a Dio</i>. A chiusi occhi dovette ben
far questa riflessione il Turonense, quando
pur egli stesso fa menzione di tante
altre iniquità d'esso Clodoveo, effetti
dell'insaziabil sua ambizione. <i>Cararico</i>,
altro re de' Franchi, vien creduto che
signoreggiasse verso l'Artesia e la
Piccardia <span class="fnote">[Gregor. Turonensis, lib. 2, cap. 41.]</span>. Clodoveo col pretesto che
nella guerra, tanti anni prima fatta
contra Siagrio romano, egli fosse stato
neutrale, <i>circumventum dolis cepit</i>, cioè
con insidiose frodi il prese, ed obbligò
lui a farsi prete, e suo figliuolo
a prendere il diaconato. E perciocchè
se ne lamentavano, fece loro tagliar la
testa, e s'impadronì del loro regno e
tesoro. Un altro re dei Franchi per nome
<i>Ragenario</i>, o <i>Regnacario</i> <span class="fnote">[Idem. ib.]</span>, era signore
di Cambray, principe tutto dato alla lussuria.
Clodoveo, dopo aver guadagnato
Farrone di lui consigliere, e i suoi baroni
con delle smaniglie e degli usberghi
creduti d'oro da essi, ma solamente indorati,
gli spinse addosso un esercito, ed
ebbe in mano lui e <i>Riciario</i> suo fratello,
ch'egli con ischerno uccise di sua mano.
Levò ancora di vita <i>Rignomere</i>, che signoreggiava
ne' Cenomani oggidì <i>le Maine</i>.
Questi ed altri re e signorotti franchi,
benchè tutti suoi parenti, tolse di mezzo
Clodoveo; e dappoichè fu padrone
<span class="pagenum"><a id="Page_779"></a>[779]</span>
de' loro regni e tesori, fu udito una volta
dire con questo amaro scherzo: <i>Sfortunato
ch'io sono, essendo rimasto come un
pellegrino fra la gente straniera, e niuno
ho più de' parenti che in caso di qualche
disavventura mi possa aiutare.</i> Soggiugne
il Turonense ch'egli ciò diceva, non perchè
si condolesse della morte loro, ma
per vedere se ne potesse trovar alcun
altro per ammazzarlo. Credesi ancora
che egli facesse guerra alla Bretagna
minore, ed abbassasse la potenza di quel
popolo e l'autorità dei loro re, come ho
accennato di sopra.
</p>
<hr />
</div>

<div class="chapter">
<h2 class="hidden"><a id="DXI"></a>DXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Simmaco</span> papa 14.</td>
  </tr>
  <tr>
    <td><span class="smcap">Anastasio</span> imperadore 21.</td>
  </tr>
  <tr>
    <td><span class="smcap">Teoderico</span> re 19 ed 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Secondino</span> e <span class="smcap">Felice</span>.
</p>

<p>
<i>Secondino</i>, creato console, come s'ha
da Teofane, ebbe per moglie <i>Magna</i>, sorella
d'<i>Anastasio</i> imperadore, e per figliuolo
<i>Flavio Ipazio</i>, stato console nell'anno 500.
<i>Felice</i>, creato console in Occidente, era
nato nella Gallia, oppur discendente
da nobil famiglia di quel paese, e forse
avolo suo fu <i>Flavio Felice</i>, stato parimente
console nell'anno 428. Abbiamo
presso Cassiodoro <span class="fnote">[Cassiodor., lib. 2, ep. 1.]</span> la lettera scritta
dal re <i>Teoderico</i> nel precedente anno ad
<i>Anastasio</i> Augusto (indizio certo della ristabilita
amicizia fra loro), in cui l'avvisa
dell'elezione fatta di questo <i>Felice</i>
console informandoci con ciò della maniera
tenuta in que' tempi, perchè tanto
in Oriente che in Occidente fossero accettati
i consoli eletti. Era fuggito in Africa
<i>Gesalico</i>, siccome abbiam veduto
nell'anno precedente. Quivi fu bene accolto
da <i>Trasamondo</i> re de' Vandali. Teodorico,
che il teneva d'occhio dappertutto,
ebbe nuova dell'accoglienza fattagli
da esso re, e che dipoi licenziato con
molte ricchezze, s'era portato in paesi
stranieri. Di questo fatto si dolse Teoderico
<span class="pagenum"><a id="Page_780"></a>[780]</span>
con Trasamondo, con ispedirgli
apposta degli ambasciatori, e scrivergli
una lettera, a noi conservata da Cassiodoro <span class="fnote">[Cassiod., lib. 5, ep. 43.]</span>
suo segretario. In essa fa doglianze,
perchè, dimentico d'essergli cognato,
abbia preso in difesa Gesalico, il quale
giunto in Africa nudo, si sapeva che carico
di danari era stato poi trasmesso
in paesi forestieri. Se Trasamondo avea
compassione di lui, dovea ritenerlo. Avendolo
mandato via con sì buona provvisione
d'oro, non poteano se non nascere
i sospetti di poco buona amicizia
e lealtà. Trasamondo sinceramente confessò
quanto era avvenuto, e addusse le
sue scuse, per quanto s'ha dalla susseguente
lettera <span class="fnote">[Idem, lib. 2, ep. 44.]</span> di Teoderico. Gli mandò
ancora dei regali, e Teoderico mostrò
d'avergli graditi, ma glieli rimandò
indietro, avvertendolo di camminar meglio
in avvenire. Abbiam da sant'Isidoro <span class="fnote">[Isidor., in Chron. Goth.]</span>
che Gesalico, non avendo potuto
ottener soccorso da' Vandali, tornò
dall'Africa, e per paura di Teoderico si
ritirò nell'Aquitania, dove si fermò nascosto
per un anno. Poscia raunati quanti
seguaci potè, se ne tornò in Ispagna con
disegnò di far delle sollevazioni; ma dodici
miglia lungi da Barcellona raggiunto
da <i>Ebbane</i> (ossia da <i>Ibba</i>) generale del
re Teoderico, dopo una breve battaglia
fu rotto e messo in fuga. Finalmente
preso nella Gallia di là dal fiume Druenza,
quivi perdè la vita. Però in quest'anno
cominciò Teoderico a numerare il primo
anno del suo regno ispanico, ossia visigoto,
siccome attesta il suddetto santo Isidoro.
Procopio <span class="fnote">[Procop., de Bell. Goth., lib. 1, cap. 12.]</span> scrive che dopo la
morte di Gesalico, succeduta nel presente
anno, Teoderico trasferì il regno della
Spagna in <i>Amalarico</i> figliuolo di una
sua figliuola, con assumerne egli la tutela.
Appoggiato a queste parole il padre
Pagi <span class="fnote">[Pagius, Crit. Baron. ad ann. 508, et ad
ann. 511, n. 15.]</span>, fu di avviso che veramente seguisse
<span class="pagenum"><a id="Page_781"></a>[781]</span>
una tal traslazione di dominio; ma
non sussiste. Solamente lasciò Teoderico
prima di morire quel regno al nipote,
ed egli finchè visse ne fu assoluto
padrone. Ciò chiaramente è attestato dal
suddetto sant'Isidoro, là dove dice che
Teoderico <i>Hispaniae regnum quindecim
annis obtinuit, quod superstiti Amalarico
nepoti suo reliquit</i>. Parimente questa verità
si conosce dalle antiche memorie
della Spagna, perchè si cominciarono a
contare gli anni dal regno di <i>Teoderico</i>,
e non già di <i>Amalarico</i>. Veggansi presso
il cardinal d'Aguirre <span class="fnote">[Aguirre, Concilior. Hispan., tom. 2.]</span> i concilii tenuti
allora in quel regno, giacchè questo saggio
principe, tuttochè ariano, lasciava ai
vescovi cattolici la libertà del sacro lor
ministero, nè molestava alcuno per cagion
della religione. Lo stesso Procopio
aggiugne appresso che Teoderico coll'inviare
magistrati ed eserciti nella Gallia
e Spagna, diligentemente si studiava di
assodar per sempre quelle corone sulla
sua testa.
</p>

<p>
Le parole ultime di Procopio mi fan
sovvenire che Teoderico, probabilmente
circa questi tempi, avendo fatto un trattato
coi <i>Gepidi</i>, ne prese al suo servigio
un buon corpo per inviarlo di presidio
nella Gallia. Merita attenzione e plauso
la premura di questo principe, perchè
passando per l'Italia que' Barbari, non
inferissero danno agli abitanti. Scrisse
egli perciò <span class="fnote">[Cassiod., lib. 5, ep. 10.]</span> a Verano Sajone, con avvisarlo
del passaggio che dovea fare per
la Venezia e Liguria l'esercito dei Gepidi,
destinato di guardia alla Gallia, acciocchè
procurasse che nulla mancasse loro di tappe,
ossia di vettovaglie, nè seguisse saccheggio
alcuno nel paese, perciocchè l'importanza
maggiore era il salvare i beni del
suo popolo, in difesa, e non in offesa dei
quali egli faceva venir quell'armata. Ma
non bastò questo alla somma provvidenza
di Teodorico. Nella seguente lettera <span class="fnote">[Idem, ibid., ep. 11.]</span>
scritta <i>ai Gepidi</i> destinati per le Gallie, fa
<span class="pagenum"><a id="Page_782"></a>[782]</span>
loro sapere aver ben egli disposto tutto,
affinchè nulla mancasse loro di viveri
nel loro passaggio; tuttavia perchè non
nascano liti per la qualità e quantità di
viveri, aver egli destinato di pagare <i>tre
soldi d'oro</i> (poco diversi dagli scudi di
oro d'oggidì) a cadaun di loro per ciascuna
settimana, acciocchè ognuno a suo
talento possa comperarsi ciò che gli sarà
in grado. Termina la lettera con dire:
<i>Movete feliciter, ite moderati; tale sit
iter vestrum, quale debet esse qui laborant
pro salute cunctorum</i>. Grossa paga
che era questa in paragon della miserabile
che a' tempi nostri si pratica coi soldati,
e saggia attenzion di Teodorico per
difesa de' sudditi suoi. Queste disposizioni
e precauzioni vo io credendo specialmente
fossero prese da Teoderico,
perchè osservava quanto fosse manesco
Clodoveo re de' Franchi suo confinante
nelle Gallie. Ma per sua buona ventura
Clodoveo nel dì 27 di novembre <span class="fnote">[Gregor. Turonensis, lib. 2, cap. 43.]</span> del
presente anno diede fine in Parigi alla
sua vita, per quanto si crede, in età di
quarantacinque anni e trenta di regno:
principe glorioso nella Storia ecclesiastica,
perchè il primo che abbracciasse
la santa religione di Cristo, e la dilatasse
nella sua nazione, che costantemente
l'ha dipoi sempre mantenuta, col meritare
perciò i re loro il titolo di <i>Cristianissimi</i>.
Principe parimente glorioso nella
storia del secolo, perchè gran conquistatore,
e il primo che fondasse l'insigne
monarchia franzese, florida più che mai
oggidì; ma principe che maggiore e più
pura gloria avrebbe conseguito, se alle
sue belle doti avesse unito men d'ambizione,
ossia d'ansietà di dilatare il suo
regno, anche a forza di scelleraggini e
di crudeltà. Egli lasciò dopo di sè quattro
figliuoli, cioè <i>Teoderico</i> nato da una
concubina, prima di prendere per moglie
la piissima principessa <i>Clotilde</i>, maggiore
per conseguente d'età de' suoi fratelli, e
già sperto nel mestier della guerra. <i>Clodomiro</i>,
<span class="pagenum"><a id="Page_783"></a>[783]</span>
<i>Childeberto</i> e <i>Clotario</i>, nati da essa
Clotilde, furono gli altri suoi figliuoli,
che in quattro parti divisero gli stati del
paese, siccome può vedersi presso gli
storici franzesi. Nondimeno a <i>Teoderico</i>
toccò molto vantaggio in questa divisione
sopra gli altri fratelli, essendo specialmente
restati in suo dominio tutti i
paesi confinanti nella Gallia con gli Ostrogoti,
ossia colla giurisdizione di Teoderico
re d'Italia. In questo anno seguirono
in Costantinopoli dei gravissimi
sconcerti per cagione della religione. Anastasio
Augusto, sempre più scoprendosi
partigiano e protettore delle eresie e degli
eretici, cominciò nell'anno precedente
a perseguitare <i>Macedonio</i> vescovo di Costantinopoli <span class="fnote">[Theoph., in Chron. Theod. Lector, lib. 2
Histor.]</span>,
prelato costante nella
difesa del concilio calcedonense e della
dottrina della Chiesa cattolica. Nel presente
anno il cacciò in esilio, con sostituirgli
un certo Timoteo prete. Questi
ed altri passi dell'empio imperadore furono
cagione di tumulto nel popolo. Ma
intorno a questi fatti io rimetto il lettore
agli Annali ecclesiastici del cardinal Baronio,
del padre Pagi e del Fleury.
</p>
<hr />
</div>

<div class="chapter">
<h2 class="hidden"><a id="DXII"></a>DXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Simmaco</span> papa 15.</td>
  </tr>
  <tr>
    <td><span class="smcap">Anastasio</span> imperadore 22.</td>
  </tr>
  <tr>
    <td><span class="smcap">Teoderico</span> re 20 e 2.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Paolo</span> e <span class="smcap">Muschiano</span>.
</p>

<p>
Credesi che il primo di questi consoli
sia orientale, e il secondo occidentale. E
ciò par certo quanto a <i>Paolo</i>, perchè nell'Antologia
greca si ha un epigramma, da
cui ricaviamo che <i>Proclo</i>, figliuolo di <i>Paolo</i>,
avea superato il padre nel numero dei
consolati. Ma per conto di <i>Muschiano</i>, ossia
<i>Musciano</i>, se ne potrebbe dubitare, trovandosi
una lettera scritta nell'ottobre
da papa <i>Simmaco</i>, colla data <i>post consulatum
Felicis</i>. Qualora c'era console creato
in Occidente, si soleva in Roma segnar
<span class="pagenum"><a id="Page_784"></a>[784]</span>
l'anno col nome di lui. Per altro questi
due consoli son personaggi noti solo nei
Fasti ed ignoti nel resto della storia di
questi tempi. Dopo la morte di <i>Clodoveo</i>,
cessato il rispetto e riguardo che si avea
per quel potente e bellicoso principe,
e specialmente considerata la division
degli stati ed interessi fra i suoi figliuoli,
i Goti ruppero la pace coi Franchi,
e loro levarono parte del paese occupato
dopo la rotta data al re Alarico.
Gregorio Turonense <span class="fnote">[Gregor. Turonensis, lib. 3, cap. 3 et 22.]</span> è quel solo che
attesta il fatto con dire: <i>Gothi vero quum
post Chlodovechi mortem multa de his,
quae illi adquisiverat, pervasissent</i>, ec.
Lo stesso autore più sopra ci lascia intendere
che essi Goti s'erano impadroniti
della città di <i>Rodes</i>, e ne avevano per
sospetti cacciato <i>san Quinziano</i> vescovo,
che passò dipoi alla chiesa d'Auvergne
per opera di <i>Teoderico</i> re, figliuolo di
Clodoveo. Ma Teoderico re d'Italia, che
più amava la pace che la guerra, e di
conservare che d'accrescere le sue conquiste,
dovette far cessare quel fuoco,
giacchè troviamo che da lì innanzi egli
lasciò in quiete i Franchi; ed all'incontro
i Franchi non osarono in sua vita
di turbare i di lui stati, perchè ne conoscevano
ben la possanza e il valore.
Sappiamo parimente ch'egli mantenne
buona pace con <i>Gundobado</i> re de' Borgognoni.
In somma la riverenza verso
di questo principe, e il timore d'averlo
nemico, tenne in freno tutti i re barbari,
finch'egli visse e regnò, con essersi
poi scatenati tutti dopo la morte di lui.
Sempre più crescendo il mal talento di
<i>Anastasio</i> imperadore contra del Cattolicismo,
e studiandosi egli più che mai
d'abolire il sacro concilio calcedonense,
perchè alle di lui novità introdotte nell'inno
Trisagio non volevano i Cattolici
acconsentire, anzi s'opponevano con
fermezza, per ordine suo, secondochè
abbiamo da Marcellino conte <span class="fnote">[Marcell. Comes, in Chron.]</span>, ne furono
molti uccisi. Questa crudeltà mise
<span class="pagenum"><a id="Page_785"></a>[785]</span>
il popolo di Costantinopoli in furore, e
si formò una terribil sedizione che abbattè
le immagini e statue di lui, ammazzò
varie persone, attaccò il fuoco a
molte case, e dimandò per imperadore
<i>Ariobindo</i>, marito di Giuliana figliuola
del già imperador d'Occidente Olibrio,
il quale se ne fuggì, affinchè non fosse
creduto complice di questo attentato.
Anastasio, essendo comparso nel circo
senza diadema, con belle promesse e
molti spergiuri placò l'infuriato popolo;
ma poco stette a far peggio di prima,
con aver soprattutto cacciato in esilio
<i>Flaviano</i> patriarca cattolico d'Antiochia,
e fatte altre novità descritte nella Storia
ecclesiastica. Per attestato di Suida <span class="fnote">[Suidas, in Excerptis, tom. 1 Histor. Byz.]</span>,
egli vendeva tutti i magistrati, e per danari
assolveva qualunque delinquente
che non fosse povero. L'avarizia sua
fu cagione che restassero senza soldati
le provincie, e però esposte a tutte le
insolenze dei Barbari. Aggiugne Marcellino
che nel presente anno fu introdotta
la nazione degli <i>Eruli</i> nelle terre e
città dei Romani, cioè dell'imperio greco,
senza spiegare per ordine di chi e in
favore di chi quella gente venisse. La
lettera di <i>Simmaco</i> papa, mentovata di
sopra, fu scritta in questi tempi ai cattolici
dell'Illirico, della Dardania e di
ambedue le Tracie. Avea il romano
pontefice avuta contezza della persecuzione
mossa dall'infellonito imperadore
contra de' difensori della vera dottrina
della Chiesa; e però con questa lettera
fece loro coraggio, animandoli a sostenere
ogni più acerbo trattamento per la
fede ortodossa. Rapporta inoltre il cardinal
Baronio un'altra lettera scritta ad
esso papa Simmaco dalla chiesa orientale,
in cui si vede la profezion di fede di
que' vescovi, e le ragioni loro di non essere
rigettati a cagion della memoria di
Acacio già vescovo di Costantinopoli.
</p>
<hr />
</div>

<div class="chapter">
<p>
<span class="pagenum"><a id="Page_786"></a>[786]</span>
</p>

<h2 class="hidden"><a id="DXIII"></a>DXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Simmaco</span> papa 16.</td>
  </tr>
  <tr>
    <td><span class="smcap">Anastasio</span> imperadore 23.</td>
  </tr>
  <tr>
    <td><span class="smcap">Teoderico</span> re 21 e 3.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Probo</span> e <span class="smcap">Clementino</span>.
</p>

<p>
Secondo il padre Pagi, <i>Clementino</i>
fu console orientale, e <i>Probo</i> occidentale,
perchè della famiglia <i>Anicia</i>. Non abbiam
chiara notizia di questo. Certo è che
<i>Probo</i> è diverso dall'altro che fu console
nell'anno 502. Nè sussiste che all'anno
presente s'abbiano da rapportare due
iscrizioni, riferite l'una dall'Aringhio
e dal padre Sirmondo, e l'altra presso
il Fleetwod, dove si legge PROBVS IVNIOR.
Esse appartengono all'anno 523.
Fu scritta nel presente anno una lettera
da papa <i>Simmaco</i> <span class="fnote">[Concil. Labb. tom. 4.]</span> ai vescovi delle
Gallie intorno alla divisione della Provenza
tra le chiese di Arles e di Vienna.
E perciocchè da essa apparisce che <i>san
Cesario</i>, vescovo di Arles, si trovava in
quei tempi in Roma, perciò a quest'anno,
e non già all'anno 508, come fu di
avviso il cardinal Baronio <span class="fnote">[Baron., Annal. Eccl.]</span>, si dee riferire
ciò che scrive di quel santo vescovo
nella Vita di lui Cipriano <span class="fnote">[Cyprian., in Vita S. Caesarii apud Mabillon
tom. 1 Act. Sanct.]</span>. Facilmente
nascono ed allignano in tempi
torbidi di guerra i sospetti. Fu accusato
da qualche maligno san Cesario agli uffiziali
di Teoderico re d'Italia, signoreggiante
in Arles, quasi ch'egli tenesse
corrispondenza coi Franchi, o meditasse
tradimenti. Fu perciò sotto buona guardia
condotto fino a Ravenna e presentato
al re Teoderico, il quale, riverentemente
alzandosi in piedi, e cavatasi di
capo la berretta, con tutta cortesia l'accolse.
Fattegli poi placidamente molte
interrogazioni intorno ai suoi Goti e al
popolo d'Arles, e ben guatato il venerabile
aspetto e la sua intrepidezza, cagionata
<span class="pagenum"><a id="Page_787"></a>[787]</span>
dalla buona coscienza, il licenziò
contento di lui. Giunto all'albergo,
eccoti un messo di Teoderico che gli
porta in dono un piatto d'argento pesante
circa <i>sessanta libbre</i>, con sopra
<i>trecento soldi</i>, equivalenti in circa agli
scudi d'oro degli ultimi secoli. Fece il
buon santo vendere quel piatto con impiegarne
successivamente il prezzo in
riscattare dei prigionieri: il che risaputo
dal re e dalla corte tutta, si raddoppiò
la stima e l'ammirazione della virtù di
san Cesario. Passò egli dipoi a Roma
per visitar papa Simmaco e i senatori,
e dopo aver ottenuta la conferma della
dignità di metropolitano, e un uso speziale
del pallio, e il privilegio ai suoi
diaconi di portar le dalmatiche nella
stessa guisa che portavano allora i diaconi
della Chiesa romana, gloriosamente
se ne ritornò ad Arles alla sua residenza.
Continuarono intanto, anzi andarono
crescendo nelle chiese di Oriente le
rivoluzioni pel favore dato da Anastasio
Augusto agli eretici, e spezialmente fu
in quest'anno mandato in esilio <i>Elia</i>
vescovo di Gerusalemme: intorno a che
si possono consultar gli Annali ecclesiastici.
Godevano in questo mentre una
buona pace le chiese e i popoli dell'Italia,
Gallia e Spagna, per la saggia condotta
e pel buon governo del re Teoderico,
il quale, oltre al non mettere mano
negli affari spettanti alla religione dei
suoi popoli, rispettava, sebbene ariano di
credenza, i papi e tutti i vescovi e sacri
ministri del cattolicismo.
</p>
<hr />
</div>

<div class="chapter">
<h2 class="hidden"><a id="DXIV"></a>DXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Ormisda</span> papa 1.</td>
  </tr>
  <tr>
    <td><span class="smcap">Anastasio</span> imperadore 24.</td>
  </tr>
  <tr>
    <td><span class="smcap">Teoderico</span> re 22 e 4.</td>
  </tr>
</table>

<p class="center">
<i>Console</i>
</p>

<p class="cons">
il <span class="smcap">Senatore</span> senza collega.
</p>

<p>
Col nome di <i>Senatore</i> venne in questi
tempi comunemente chiamato <i>Magno
Aurelio Cassiodoro</i>, cioè quell'insigne
scrittore che non meno colle lettere del
<span class="pagenum"><a id="Page_788"></a>[788]</span>
secolo che colle sacre illustrò non poco
l'Italia. Alcuni gli han dato il prenome
di <i>Marco</i>, ma, siccome nella Vita di lui
osservò il padre Garezio benedettino,
<i>Magno</i>, e non Marco fu appellato. Aveva
egli conseguito, oltre ad altre dignità,
quella di questore e di prefetto del pretorio;
era ornato del titolo di patrizio; e
da Teoderico re, che lo amava assaissimo,
fu nel presente anno decorato dell'onore
del consolato. Non è ben chiaro
se fosse per eccellenza chiamato senatore,
o pure se quel fosse un altro cognome
o nobile soprannome. Diede fine in
quest'anno al pontificato e alla sua vita
papa <i>Simmaco</i> nel dì 19 di luglio: pontefice
che passò i suoi giorni fra molti guai
e gravi persecuzioni, contra di lui mosse
da alcuni prepotenti magnati romani, in
mezzo alle quali Dio il conservò illeso.
Ch'egli non fosse quale vollero farlo
credere i suoi avversarii, possono eziandio
servire a provarlo le riguardevoli
fabbriche sacre da lui fatte in Roma, e
la magnificenza di tanti vasi e lavori di
oro e d'argento ch'egli donò alle chiese.
Se ne legge il pieno catalogo nella di lui
Vita presso Anastasio <span class="fnote">[Anastas. Bibl., in Vit. Symmachi.]</span>. Ebbe per successore
<i>Ormisda</i>, di nazione Campano,
ossia da Capoa, che fu consacrato nel
dì 27 di luglio. Racconta Cassiodoro <span class="fnote">[Cassiod., in Chron.]</span>
con giubilo nella sua Cronica, che <i>essendo
egli console</i>, cioè nel presente anno,
<i>per gloria de' tempi del re Teoderico,
raunato il clero e popolo romano, per opera
di lui tornò la concordia nella Chiesa
romana</i>. Il che fa intendere, come di
sopra accennai, che vivente papa Simmaco
non si pose mai fine alla discordia
insorta per cagione dello scisma di
Lorenzo; e il cardinal Baronio anche
egli notò, coll'autorità di san Gregorio
Magno, che alcuni sacerdoti dabbene
stettero saldi, anche dopo la decision
de' concilii, nel partito d'esso Lorenzo.
Terminata poi la vita dell'uno e dell'altro,
cessarono tutte le gare e dissensioni,
<span class="pagenum"><a id="Page_789"></a>[789]</span>
e concordemente ogni fazione convenne
nell'elezione di papa Ormisda, al che si
dee credere che contribuisse non poco
l'autorità e buona maniera di Cassiodoro
console. Le continuate novità e
crudeltà di <i>Anastasio</i> imperadore contra
della dottrina cattolica e de' seguaci di
essa, furono cagione in fine che l'ossequio
de' sudditi degenerasse in maggiori
impazienze e in un'aperta strepitosa ribellione.
Era cominciato molto prima
questo incendio; maggiormente esso
divampò nell'anno presente. I popoli
della Scizia <span class="fnote">[Theoph., in Chronogr.]</span>, della Mesia e d'altre
provincie d'Oriente incitarono <i>Vitaliano
Scita</i>, figliuolo di <i>Patriciolo</i> e nipote di
<i>Aspare</i>, di cui molto fu parlato di sopra,
ch'era allora conte, ossia comandante
delle milizie collegate, a prender l'armi
contra dell'empio imperadore. Pertanto
egli tirò a sè la maggior parte delle truppe
cesaree, occupò le vettovaglie ed una
immensa somma d'oro inviata per pagare
le soldatesche. Ed essendo uscito in
campagna contra di lui, con un'armata
di settantacinque mila persone, <i>Ipazio</i>
figliuolo di Secondino, ossia Secondiano,
patrizio, e di una sorella di Anastasio
Augusto, già stato console, gli diede Vitaliano
una gran rotta e il fece prigione. Però
in un tumulto suscitato in Costantinopoli
il popolo lasciò uscir delle voci che acclamarono
imperadore lo stesso Vitaliano,
di maniera che intimorito Anastasio andò
a nascondersi. Ora nel presente anno,
per attestato di Marcellino conte <span class="fnote">[Marcell. Comes, in Chron.]</span>,
Vitaliano con un esercito di più di sessanta
mila combattenti, fra' quali erano
assaissimi Unni e Bulgari, dopo aver
prese alcune città, ed ucciso <i>Cirillo</i> generale
della Tracia per Anastasio Augusto,
si presentò con quell'armata davanti
a Costantinopoli. Veggendo Anastasio
in mal punto i suoi affari, altro ripiego
non ebbe che di spedire alcuni senatori
a Vitaliano per trattar di pace. Vitaliano,
che non aveva in cuore altro disegno
<span class="pagenum"><a id="Page_790"></a>[790]</span>
che di difendere l'oppressa religion cattolica,
dimandò che <i>Macedonio</i> vescovo
di Costantinopoli, e <i>Flaviano</i> di Antiochia,
con tutti gli altri vescovi cattolici
fossero rimessi in possesso delle lor
chiese, e che si raunasse un concilio, a
cui intervenisse il pontefice romano ed
i vescovi per disaminare e levar via le
dissensioni intorno alla religione. Costavano
poco ad Anastasio le promesse
e i giuramenti, o, per dir meglio, gli spergiuri.
S'obbligò egli a tutto; altrettanto
fecero i senatori e magistrati. Dopo di
che Vitaliano si ritirò da Costantinopoli
e tornò coll'esercito suo nella Mesia.
Allora l'astuto Anastasio, per far pur
credere alla gente credula ch'egli dicea
daddovero, intimò un concilio da tenersi
in Eraclea, e nel dicembre del presente
anno scrisse una lettera, rapportata
dal cardinal Baronio, a papa <i>Ormisda</i>,
invitandolo ad intervenirvi con que' vescovi
che gli piacesse d'eleggere. Le
stesse premure fece egli dipoi con altra
lettera al senato romano. Ma qual esito
avessero le promesse d'Anastasio, in
breve si scoprirà.
</p>
<hr />
</div>

<div class="chapter">
<h2 class="hidden"><a id="DXV"></a>DXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Ormisda</span> papa 2.</td>
  </tr>
  <tr>
    <td><span class="smcap">Anastasio</span> imperadore 25.</td>
  </tr>
  <tr>
    <td><span class="smcap">Teoderico</span> re 23 e 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Antemio</span> e <span class="smcap">Fiorenzo</span>.
</p>

<p>
Credesi che <i>Antemio</i> fosse console
orientale e <i>Fiorenzo</i> occidentale. Non
aveva il re <i>Teoderico</i> figliuolo maschio
alcuno, a cui potesse tramandare la corona
del suo regno. Un'unica figliuola
del matrimonio di <i>Audefelda</i> sorella di
<i>Clodoveo</i> re de' Franchi, per nome <i>Amalasunta</i>,
gli restava; e giacchè questa dovea
essere l'erede sua, cominciò per
tempo a pensare in chi si avesse da collocare
questo prezioso pegno. La famiglia
<i>Amala</i> fra i Goti era considerata la
più nobile delle altre; da questa era uscito
Teoderico stesso; e da questa pur
<span class="pagenum"><a id="Page_791"></a>[791]</span>
discendea <i>Eutarico</i> soprannominato <i>Cillica</i>.
Lui dunque elesse Teoderico per
suo genero, e nel presente anno seguirono
le nozze con Amalasunta. Credette
intanto il pontefice <i>Ormisda</i> che <i>Anastasio</i>
imperadore daddovero si fosse applicato
a trattar di pace ed unità della
Chiesa, e fosse per dar mano alla celebrazione
del concilio destinato ad Eraclea;
e però inviò a Costantinopoli i suoi
legati. Furono questi <i>Ennodio</i> (scorrettamente
chiamato Evodio da Teofane)
celebre scrittore di questi tempi, già divenuto
vescovo di Pavia; <i>Fortunato</i> vescovo
(forse di Todi), <i>Venanzio</i> prete e
<i>Vitaliano</i> diacono. Andarono i legati, seco
portando le istruzioni della Sede apostolica,
riferite dal cardinal Baronio;
furono ben accolti da Anastasio, ma si
trovarono in fine delusi delle loro speranze.
Anastasio altro in mente non avea
che di calmare i moti del popolo
di Costantinopoli, e di far deporre l'armi
a Vitaliano scita che si protestava difensor
della Chiesa e della vera dottrina.
Perchè i legati pretendeano che si abolisse
la memoria d'Acacio, che era tuttavia
cara ai Costantinopolitani, si servì
Anastasio di questa lor pretensione per
iscreditar essi presso il popolo, e nel medesimo
tempo per guadagnare in favor
suo il popolo stesso. Abbiamo da Teofane <span class="fnote">[Theoph., in Chronogr.]</span>
che Ormisda fu sollecitato alla
spedizione de' suddetti legati anche per
parte del re Teoderico e di Vitaliano:
segno che Teoderico ne doveva avere
ricevuti gl'impulsi o da Anastasio Augusto
o da Vitaliano, col quale probabilmente
egli manteneva buona intelligenza
per tener basso l'imperadore dopo l'insulto
fatto alle spiaggie d'Italia nell'anno
508. Terminò i suoi giorni nel corrente
anno, per testimonianza di Marcellino
conte <span class="fnote">[Marcellin. Comes, in Chron.]</span>, <i>Arianna</i> imperadrice,
malcontenta d'aver preso per marito e
creato imperadore chi era poi divenuto
persecutor della Chiesa. Non merita essa
<span class="pagenum"><a id="Page_792"></a>[792]</span>
il brutto epitafio che le fece il cardinal
Baronio, dacchè sappiamo che anch'ella
detestava la condotta dell'eretico consorte.
Dal medesimo Marcellino e da
Teofane intendiamo che gli Unni, cioè i
Tartari, fecero varie scorrerie in questo
anno, e barbaramente saccheggiarono
l'Armenia, la Cappadocia, la Galazia e il
Ponto: siccome ancora essere riuscito a
<i>Secondino</i> ossia <i>Secondiano</i>, di riavere
libero dalle mani di Vitaliano il suo figliuolo
<i>Ipazio</i>, con pagargli una gran somma
d'oro pel suo riscatto. Per altro, continuando
lo stesso <i>Vitaliano</i> conte più
che mai la guerra contra di Anastasio,
tornò questi ad inviargli de' senatori con
ricchi regali per trattar di pace, e il dichiarò
generale dell'armi cesaree per la
Tracia.
</p>
<hr />
</div>

<div class="chapter">
<h2 class="hidden"><a id="DXVI"></a>DXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Ormisda</span> papa 3.</td>
  </tr>
  <tr>
    <td><span class="smcap">Anastasio</span> imperadore 26.</td>
  </tr>
  <tr>
    <td><span class="smcap">Teoderico</span> re 24 e 6.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Pietro</span> senza collega.
</p>

<p>
Fu questo console creato in Occidente.
Per maggiormente ingannare i
Cattolici, mandò in quest'anno <i>Anastasio</i>
imperadore due suoi ambasciatori a papa
<i>Ormisda</i>, ed insieme una professione
di fede, in cui a riserva, del non acconsentire
alla riprovazion d'Acacio, egli si
mostrò attaccatissimo alla vera dottrina
della Chiesa. Inganni furono tutti questi.
Di tali artifizii si servì l'astuto Augusto
per tirar dalla sua i popoli sollevati,
e dappoichè ebbe ottenuto il suo
intento, e con ciò indebolita la fazione
di <i>Vitaliano</i> conte, gli tolse il generalato
accordatogli nell'anno precedente, e lo
diede a <i>Rufino</i>. Vitaliano, per attestato
di Niceforo <span class="fnote">[Niceph. Callistus, lib. 16, cap. 18.]</span>, si ritirò a casa sua, con
attendere dipoi a menare una vita tranquilla.
Maggiormente però crebbero i
disordini della Chiesa in Oriente, con
<span class="pagenum"><a id="Page_793"></a>[793]</span>
trovarsi nulladimeno assaissimi che sostenevano
il partito cattolico, e mantenevano
l'unione con papa Ormisda, pontefice
che, adempiendo le parti del sacro
suo ministero, non tralasciava diligenza
veruna per provvedere ai bisogni del
Cattolicismo in varii luoghi afflitto. Intanto
il re <i>Teoderico</i>, godendo e facendo
godere ai suoi popoli i frutti d'una invidiabil
pace, attendeva a far delle sontuose
fabbriche, e a ristaurare le mura
delle città. Racconta l'Anonimo Valesiano <span class="fnote">[Anonymus Vales.]</span>
ch'egli perfezionò in Ravenna il
<i>palazzo</i> regale, tuttochè non arrivasse
a dedicarlo, come si costumava allora,
con gran solennità. Fece ancora dei
portici intorno al palazzo. Abbiamo
parimente dall'autore della Vita di santo
<i>Ilaro</i> <span class="fnote">[Vita. S. Hilarii, in Actis Sanct., ad diem
5 maji.]</span>, fondatore del monistero della
Gelata alle radici dell'Apennino nella
Romagna verso la terra di Civitella, che
Teoderico fabbricò un palazzo in que' contorni
presso il fiume Bedente, per godere
dell'aria pura della montagna. In Verona
fece fabbricar le <i>terme</i>, ossia il bagno, e
un magnifico <i>palazzo</i>, e un <i>portico</i> continuato
da una porta della città fino al medesimo
palazzo. Fece anche rifare in essa città
l'<i>acquedotto</i>, che da gran tempo era distrutto,
e v'introdusse l'acqua. Circondò
similmente di nuove mura quella città,
ampliandola, per quanto si può conghietturare.
In Ticino, ossia in Pavia, fabbricò
un <i>palazzo</i>, le <i>terme</i>, l'<i>anfiteatro</i> ed
altre mura. Simili benefizii compartì ad
altre città. Attese del pari a far fiorire
la mercatura e il commercio, e venivano
allegramente in Italia i mercatanti stranieri
a trafficare. Tale era l'esattezza e
buona regola del suo governo, che si
potea tenere alla campagna oro ed argento
colla stessa sicurezza che fra le
mura della città. Scrive inoltre il suddetto
autore, essere allora stato in uso
per tutta l'Italia che non si chiudevano
le porte delle città, di maniera che in
<span class="pagenum"><a id="Page_794"></a>[794]</span>
qualunque ora che si volesse, di dì e di
notte, potevano i cittadini andare e venire,
ed attendere ai loro interessi, senza
timore dei malviventi. Giunse a' tempi di
questo principe ad essere sì grande l'abbondanza,
che per un soldo, ossia scudo
d'oro, si avevano sessanta moggia di frumento
(doveva essere allora il moggio
ben diverso dal nostro) e trenta anfore
di vino per un soldo. L'anfora conteneva
in que' tempi tre moggia. Tale era il governo
del re Teoderico, quantunque egli
non sapesse nè leggere nè scrivere, in
guisa che, affine di poter sottoscrivere le
lettere e i memoriali, usava una lamina
d'oro, che forata conteneva le quattro prime
lettere del suo nome, cioè THEOD.,
e messa questa sopra la carta, egli colla
penna condotta per que' fori scriveva così
abbreviato il suo nome. Altrettanto racconta
Procopio <span class="fnote">[Procop., in Hist. Arcan.]</span> che fu praticato da
<i>Giustino</i> imperadore, successor d'Anastasio
e principe senza lettere.
</p>
<hr />
</div>

<div class="chapter">
<h2 class="hidden"><a id="DXVII"></a>DXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Ormisda</span> papa 4.</td>
  </tr>
  <tr>
    <td><span class="smcap">Anastasio</span> imperadore 27.</td>
  </tr>
  <tr>
    <td><span class="smcap">Teoderico</span> re 25 e 7.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Anastasio</span> ed <span class="smcap">Agapito</span>.
</p>

<p>
Fu d'opinione il cardinal Baronio che
questo <i>Flavio Anastasio</i>, console orientale
nell'anno presente, fosse il medesimo
<i>Anastasio</i> imperadore, e però il chiamò
<i>console per la quarta volta</i>. Così ancora
han tenuto altri. Ma prima d'ora
hanno osservato il Du-Cange <span class="fnote">[Du-Cange, Famil. Byzant.]</span>, il cardinal
Noris <span class="fnote">[Noris, Ep. Consol.]</span> e il padre Pagi <span class="fnote">[Pagius, Crit. Baron.]</span>, non
sussistere punto che Anastasio Augusto
abbia preso il quarto consolato. Gli antichi
Fasti e le iscrizioni ci fan conoscere,
essere stato persona privata questo console;
ed in fatti egli fu nipote o pronipote
dell'imperadore, come osservò il
<span class="pagenum"><a id="Page_795"></a>[795]</span>
suddetto Du-Cange. Però è da stupire
come Pietro Relando <span class="fnote">[Reland., in Fast.]</span> ultimamente
ne' suoi Fasti seguitasse a spacciare per
console di quest'anno l'imperadore stesso.
<i>Agapito</i> console occidentale si trova
intitolato <i>prefetto del pretorio</i> nelle lettere
di Cassiodoro, e presso Ennodio ha
il titolo di patrizio. Terminò il corso di
sua vita, secondochè pretende il padre
Pagi, in quest'anno, o pure nel precedente,
come ha Mario Aventicense <span class="fnote">[Marius Aventicensis, in Chron.]</span>,
<i>Gundobado</i>, re de' Borgognoni, il cui regno
fu di grande estensione nella Gallia,
perchè abbracciava la Borgogna moderna,
la Savoia, il Delfinato, il Lionese, l'Avignonese
ed altri paesi di quei contorni.
Morì nella credenza ariana, dalla quale,
per quante diligenze usasse sant'<i>Avito</i>
vescovo di Vienna, egli non giunse mai
a staccarsi per paura della sua nazione
infetta de' medesimi errori. A lui attribuisce
<i>Agobardo</i> arcivescovo di Lione la
legge che autenticava l'abuso dei duelli,
contra del quale scrisse un opuscolo lo
stesso Agobardo, come disopra accennammo.
Lasciò dopo di sè due figliuoli,
cioè <i>Sigismondo</i> e <i>Gundomaro</i>. Ma il solo
Sigismondo, che fu poi riguardato come
re santo, ebbe il titolo regio e il governo
di que' popoli. <i>Caratene</i> sua madre, principessa
cattolica e di rara pietà, l'aveva
allevato nella sua religione; il perchè
imbevuto di questo latte, e coi buoni esempii
della madre, arrivò poi a risplendere
per molte virtù. Lo stesso Mario
storico scrive che nell'anno 515 egli
fabbricò il <i>monistero agaunense</i>, oggidì
<i>di San Maurizio</i>, nelle contrade de' Valesi,
cioè uno de' monisteri più celebri di quel
tempo, quantunque si pretenda dagli eruditi
che san Sigismondo solamente il
rifabbricasse, perchè fondato molto prima.
Gregorio Turonense <span class="fnote">[Gregor. Turonensis, lib. 3, cap. 5.]</span> scrive che
tal fabbrica fu fatta dappoichè egli succedette
nel regno al padre, e però non
già nell'anno 515, ma dopo il presente.
<span class="pagenum"><a id="Page_796"></a>[796]</span>
Quantunque fosse riuscita infruttuosa la
spedizione dei legati pontificii a Costantinopoli,
ed eglino fossero ritornati a Roma
per significare a papa <i>Ormisda</i> lo
stato infelice delle chiese d'Oriente, senza
speranza di profitto, a cagione dell'empio
imperadore che fomentava le
eresie e della memoria di Acacio, ad abolir
la quale non si sapevano indurre
varii popoli, e massimamente quello di
Costantinopoli: tuttavia il romano pontefice
non rallentò le sue premure e diligenze
per la causa di Dio. Scrisse pertanto
varie lettere in quest'anno ad Anastasio
Augusto, ai vescovi orientali e
ad altre persone; ed inoltre tornò a spedire
a Costantinopoli per suoi legati il
medesimo <i>Ennodio</i> vescovo di Pavia, che
vi era stato prima, e <i>Pellegrino</i> vescovo
di Miseno, con dar loro nuove istruzioni,
sperando pure di battere tanto il chiodo,
che l'animo di Anastasio si movesse a
dar fine a sì perniciosa division delle
chiese <span class="fnote">[Anastas. Bibl., in Vit. Hormisdae.]</span>. Andarono i legati, ma in vece
di convertire l'empio Augusto, tentò egli
di pervertire i medesimi coll'esibizione
di regali. Trovata in loro la costanza che
conveniva a sacri ministri e legati della
santa Sede, andò nelle furie, ed ordinò
che s'imbarcassero e fossero condotti in
Italia, senza che potessero avere ingresso
in alcuna città. Abbiamo tali notizie
da Anastasio bibliotecario; e sappiamo
da altri storici che per questa ostinazione
di Anastasio Augusto insolentirono sempre
più gli eretici, ed incrudelirono ancora
contra de' cattolici, fra' quali trecento
cinquanta monaci maroniti nella
Siria furono trucidati, perchè difendevano
il concilio calcedonese, degni perciò
di aver luogo nel Martirologio romano,
siccome veri martiri della Chiesa di Dio.
Cominciarono circa questi tempi, per attestato
di Gregorio Turonense <span class="fnote">[Gregor. Turonensis, lib. 3, cap. 5.]</span>, a farsi
sentire nella Gallia i corsari danesi, popoli
pagani del Baltico, de' quali ne' secoli
susseguenti s'andrà udendo frequente
<span class="pagenum"><a id="Page_797"></a>[797]</span>
e sempre funesta menzione. Teodeberto,
figliuolo di Teoderico re de' Franchi,
con una forte armata navale gli assalì,
gli sconfisse, uccise Clochilarco loro
re, e ritolse a' medesimi il bottino che
asportavano dalle spiagge della Gallia.
</p>
<hr />
</div>

<div class="chapter">
<h2 class="hidden"><a id="DXVIII"></a>DXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Ormisda</span> papa 5.</td>
  </tr>
  <tr>
    <td><span class="smcap">Giustino</span> imperadore 1.</td>
  </tr>
  <tr>
    <td><span class="smcap">Teoderico</span> re 26 e 8.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Magno</span> senza collega.
</p>

<p>
Già è deciso presso gli eruditi che
questo solo console, creato in Oriente,
diede il suo nome ai Fasti nell'anno
presente, e che non ebbe per collega nè
<i>Fiorenzo</i>, come pensarono il Panvinio <span class="fnote">[Panvin., in Fast. Cons.]</span>
e il cardinal Baronio <span class="fnote">[Baron., Annal. Eccl.]</span>, nè <i>Agapito per
la seconda volta</i>, come ha la Cronica di
Vittor Turonense <span class="fnote">[Victor Turonensis, in Chron.]</span>. In Roma questo
anno fu segnato colla formula di <i>post consulatum
Agapiti</i>, come apparisce da una
lettera di papa Ormisda e da un'iscrizione
ch'io ho rapportata altrove <span class="fnote">[Thes. Nov. Inscript., pag. 418.]</span>. Non
permise Dio che più lungamente durasse
l'empietà e la vita di Anastasio imperadore.
Abbiamo da Evagrio <span class="fnote">[Evagr., lib. 3, cap. ult. Hist.]</span>, da Teofane <span class="fnote">[Theoph., in Chron.]</span>,
da Marcellino conte <span class="fnote">[Marcellin. Comes, in Chron.]</span>, da Cedreno <span class="fnote">[Cedren., in Annal.]</span>
e da altri storici, ch'egli nel dì 9
di luglio da una morte improvvisa fu colto,
e in tempo che s'era tornato a commuover
contra di lui il popolo, ed egli studiava le
maniere di difendersi dalle insidie che
andava sospettando dappertutto. Se vogliam
credere a Zonara <span class="fnote">[Zonar., in Histor.]</span> e Cedreno,
autori ben lontani da que' tempi, e mercatanti
talora di favole, Anastasio fece
morir molti per tali sospetti negli ultimi
<span class="pagenum"><a id="Page_798"></a>[798]</span>
dì di sua vita, e corsero rischio di perdere
in tale occasione la testa anche <i>Giustino</i>
e <i>Giustiniano</i>, che furono suoi successori,
s'egli non fosse stato atterrito in
sogno da un uomo terribile, che gli disse:
<i>Lasciali stare</i>. Così finì di vivere Anastasio,
con lasciare dopo di sè una memoria
infausta del suo nome, ed essere
riguardato come eretico e protettore degli
eretici, e persecutore della Chiesa di
Dio. Molti erano i nipoti e pronipoti di
questo imperadore; grande era la loro
potenza e ricchezza; contuttociò l'odio
e l'avversione ch'egli s'era guadagnato
con tanta empietà e crudeltà ridondò
sopra tutti i parenti, in guisa che ognun
di essi restò escluso dal trono imperiale.
L'Anonimo Valesiano <span class="fnote">[Anonymus Vales.]</span> specialmente
nomina tre suoi nipoti, cioè <i>Pompeo</i>,
<i>Probo</i> ed <i>Ipazio</i>, ciascun de' quali egli
desiderava per suo successore. Ma vivente
ancora Anastasio (soggiugne quello
scrittore, a cui in questo non siamo obbligati
a prestar fede) egli s'avvide che
a niuno toccherebbe l'imperio, e conobbe
poi in sogno che era riserbato il
trono per <i>Giustino</i>. In fatti dopo la di
lui morte per elezione del senato fu conferita
la dignità imperiale a <i>Giustino</i>,
nato, per testimonianza di Procopio <span class="fnote">[Procop., in Hist. Arcan., cap. 6.]</span>,
in Bederiana, città situata ne' confini
dell'Illirico e della Tracia, e però chiamato
da alcuni scrittori <i>Trace</i>, e da altri
<i>Illiriciano</i>. Bassissimi furono i suoi natali
e da semplice soldato cominciò il
corso della fortuna, e salendo per varii
gradi giunse ad essere senatore e prefetto
del pretorio. Evagrio scrive <span class="fnote">[Evagr., lib. 4, cap. 2.]</span> che
con frode egli salì, e con danari si studiò
che i soldati pretoriani il dichiarassero
imperadore. Marcellino conte <span class="fnote">[Marcell. Comes, in Chron.]</span>
narra che egli fu eletto del senato. Protestò
nondimeno esso Giustino in una
lettera scritta in quest'anno nel dì primo
d'agosto a papa <i>Ormisda</i>, d'essere stato
<span class="pagenum"><a id="Page_799"></a>[799]</span>
alzato contra sua volontà a dignità sì eccelsa;
e così doveva egli scrivere, ancorchè
fosse vero il racconto di Evagrio.
Varie in somma furono le opinioni degli
antichi intorno a ciò; ma poco importa
in fine il saperne la verità.
</p>

<p>
Quel che è certo, non intervenne tumulto
o forza nell'elezion di <i>Giustino</i>. Se
crediamo a Procopio, scrittore che sparge
veleno sopra tutto ciò che riguarda
<i>Giustiniano</i> Augusto, figliuolo di una sorella
di questo imperadore, allorchè Giustino
salì sul trono imperiale, si trovava
in età decrepita, ruvido di costumi, stolido,
ed inoltre (cosa non mai avvenuta
in addietro nell'imperio romano) non
conosceva lettere, e neppure sapeva scrivere
il suo nome. Tuttavia grande fu
sempre la sua pietà e ben regolati i suoi
costumi, e perciò degno che Dio l'innalzasse
per bene della religione cattolica
al grado imperiale. Non ho finora saputo
intendere, se non è un errore di stampa,
perchè l'accuratissimo padre Pagi <span class="fnote">[Pagius, Crit. Baron., ad ann. 518, n. 3.]</span>
scrivesse che <i>Giustino vien chiamato Anicio
da Prudenzio nel libro primo contro
Simmaco</i>. Se Prudenzio nacque nell'anno
di Cristo 348, come mai può essere
ch'egli parli di <i>Giustino</i> <i></i>eletto imperadore
nell'anno 518? Aveva egli per
moglie <i>Lupicina</i>, barbara di nazione, e
già sua schiava e concubina. Mutatole il
nome, fece chiamarla <i>Elia Marcia Eufemia</i>,
e dichiarolla imperadrice Augusta.
Teofane scrive <span class="fnote">[Theoph., in Chronogr.]</span>, essere stato il popolo
che le diede il nome d'<i>Eufemia</i>. La prima
azione di questo novello Augusto fu
quella di nettare il palazzo da que' malvagi
eunuchi e ministri che, cooperando
colla crudeltà ed empietà d'Anastasio,
e favorendo i manichei, aveano commesse
tante iniquità, colle morti specialmente
e con gli esilii di tanti cattolici. Un
d'essi fu Amanzio eunuco mastro di
camera del defunto Augusto <span class="fnote">[Marcell. Comes, in Chron.]</span>, un altro
Teocrito, che avea fatto di gran maneggi
<span class="pagenum"><a id="Page_800"></a>[800]</span>
e speso molto oro per ottenere lo
imperio. A costoro non fu permesso di
vivere più lungamente. Il popolo stesso
dimandò la loro rovina. Altri lor compagni
altro gastigo non ebbero che quello
dell'esilio. Non tardò il pio imperadore
Giustino a richiamare quanti vescovi
cattolici erano stati banditi sotto
il regno di Anastasio, e a far loro restituire
le chiese. E perciocchè aveva
conceputa una grande stima del valore
e della pietà di <i>Vitaliano</i> conte, cioè di
quell'uffiziale scita che negli anni addietro
avea prese l'armi in favore della
religion cattolica, il chiamò alla corte, e,
secondochè abbiamo da Marcellino conte
e da Teofane, non passarono sette giorni,
che il dichiarò generale delle milizie.
Prese ancora per questore <i>Proclo</i>, e se
ne servì come della mano diritta, governandosi
co' suoi consigli. Procopio scrive
che questo Proclo ebbe assaissima
autorità, e faceva tutto ad arbitrio suo.
Ma noi sappiamo da Suida <span class="fnote">[Suidas, in Excerpt. tom. 1 Hist. Byz.]</span> ch'egli
fu <i>uomo giusto</i>, disinteressato, che non
ammetteva regali, nè scrisse mai legge
alcuna a sproposito, nè permise che si
mutassero i vecchi regolamenti. Così
Giustino verificò l'assioma de' politici:
<i>Che un principe debole con ottimi ministri
può uguagliare nel buon governo i
migliori</i>. Ma specialmente Giustino fece
risplendere il suo zelo per la religion
cattolica, con aver tosto pubblicato un
editto <span class="fnote">[Cyrillus, in Vit. S. Sabae.]</span>, in cui confermò il sinodo calcedonese,
e promosse la celebrazion di
varii concilii, per deprimere gli eretici,
giunti a troppo insolentire sotto di Anastasio.
Il popolo stesso di Costantinopoli
con pubbliche grida richiese che si condannassero
gli eretici eutichiani; e <i>Giovanni</i>
patriarca di quella città tenne un
concilio, in cui fu scomunicato e deposto
Severo vescovo intruso di Antiochia,
riposti ne' sacri dittici i nomi di <i>san Leone</i>
papa e di <i>Eufemio</i> e <i>Macedonio</i> vescovi
cattolici di Costantinopoli, morti in
<span class="pagenum"><a id="Page_801"></a>[801]</span>
esilio. Altri concilii per questo furono tenuti
in Gerusalemme e in Tiro, dei quali
si parla negli Annali ecclesiastici.
</p>
<hr />
</div>

<div class="chapter">
<h2 class="hidden"><a id="DXIX"></a>DXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Ormisda</span> papa 6.</td>
  </tr>
  <tr>
    <td><span class="smcap">Giustino</span> imperadore 2.</td>
  </tr>
  <tr>
    <td><span class="smcap">Teoderico</span> re 27 e 9.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giustino Augusto</span> ed <span class="smcap">Eutarico</span>.
</p>

<p>
<i>Giustino</i> Augusto, secondo il costume
dei suoi predecessori, che procedevano
consoli nel primo gennaio del loro imperio,
prese il consolato anch'egli in
Oriente per quest'anno. Suo collega in
Occidente fu <i>Eutarico</i>, soprannominato
<i>Cillica</i>, genero del re <i>Teoderico</i>, perchè
marito d'<i>Amalasunta</i> di lui figliuola.
Stabilì una buona concordia Teoderico
col novello Augusto, e non poteva dargli
più nobil collega che creando console
chi era genero suo. In una lettera <span class="fnote">[Cassiod., lib. 7, epist. 1.]</span>,
scritta da <i>Atalarico</i> re, figliuolo di esso
Eutarico, all'imperadore Giustino, gli
dice: <i>Vos genitorem meum in Italia palmatae
claritate decorastis</i>. La toga dei
consoli era appellata così per le palme
che ricamate in essa si rimiravano. E
di qui si raccoglie la dipendenza del re
d'Italia dall'imperadore, perchè, sebbene
il senato romano eleggeva quel console
che più piaceva a Teoderico e ai
suoi successori, tuttavia riconoscevano
essi la conferma di quella dignità dagli
imperadori d'Oriente. Ora noi abbiamo
da Cassiodoro <span class="fnote">[Idem, in Chron.]</span> che Eutarico nel fine
dell'anno precedente s'era portato a
Roma, per fare nel gennaio del presente
la sua entrata da console, e fu accolto
dal senato e popolo romano con gran
magnificenza e plauso. Da esso Cassiodoro
egli è appellato <i>dominus noster</i>: il
che fa intendere che egli veniva riguardato
come erede presunto della corona,
e venerato come ne' precedenti secoli furono
i Cesari creati dagli Augusti. Dalla
<span class="pagenum"><a id="Page_802"></a>[802]</span>
sopraccitata lettera di Atalarico a Giustino
Augusto si raccoglie ancora che
Eutarico era stato <i>adottato</i> per figliuolo
da esso imperadore, non già con adozione
legale, ma con quella onoraria che
si praticava allora coll'armi. Volle il re
Teoderico distinguere questo consolato
dagli altri colla grandiosità degli spettacoli,
celebrati d'ordine suo e a spese
sue per più giorni in Roma: cioè negli
anfiteatri battaglie di fiere, non mai più
vedute in quella età, che <i>Trasamondo</i> re
de' Vandali, amico e cognato di Teoderico,
gli avea mandato dall'Africa. Furono
eseguiti con sì superbo apparato e
tale magnificenza sì fatti spettacoli, che
ne stupì in fin <i>Simmaco</i>, legato dell'imperadore
Giustino, che c'intervenne; nè
si sa se maggior fosse l'ammirazione o
il piacere del popolo romano. Di straordinarii
regali parimente in tal occasione
furono dispensati non meno ai Goti che
ai Romani, e varie dignità si videro conferite
nella curia. La mira di Teoderico
con tante spese fu di affezionare i Romani
al genero Eutarico, già destinato a
succedergli nel regno. E ne ottenne lo
intento, se crediamo a Cassiodoro; perciocchè
i Romani fecero più istanze,
acciocchè egli continuasse la sua dimora
presso di loro; ma Eutarico se ne ritornò
a Ravenna, dove si replicarono
con tal pompa gli spettacoli, e tanti donativi
si fecero ai Goti e Romani, che
più splendide comparvero quelle feste,
che le pria celebrate in Roma. Non si
vuol però tacere quanto lasciò scritto
l'Anonimo Valesiano <span class="fnote">[Anonymus Vales.]</span>, con dire che
Teoderico, avendo dato il consolato ad
Eutarico, <i>trionfò in Roma e in Ravenna</i>;
ma che Eutarico era uomo troppo aspro
e nemico della religione cattolica. Un
altro motivo di gran giubilo ebbe Roma
in quest'anno, dacchè le lettere dell'imperador
<i>Giustino</i> e di <i>Giovanni</i> cappadoce
vescovo di Costantinopoli e di altri
vescovi orientali, portarono sicurezze
che seguirebbe la pace ed union delle
<span class="pagenum"><a id="Page_803"></a>[803]</span>
chiese. Però affrettossi papa <i>Ormisda</i> a
spedire colà i suoi legati, cioè <i>Germano</i>
vescovo (per quanto conghiettura il cardinal
Baronio) di <i>Capua</i> e <i>Giovanni</i> vescovo,
non si sa di qual chiesa, con
<i>Blando</i> prete, <i>Felice</i> e <i>Dioscoro</i> diaconi.
Compierono questi felicemente il viaggio
e le commissioni loro, spezialmente aiutati
e protetti, siccome scrive Teofane <span class="fnote">[Theoph., in Chronogr.]</span>,
da <i>Vitaliano</i> conte, potentissimo allora
presso l'imperadore. Oltre alla confermazione
del concilio calcedonense, che
era il punto principale, fu cancellato dai
sacri dittici il nome d'<i>Acacio</i>: cosa anche
essa che stava tanto a cuore alla
sede apostolica. Lo stesso fu praticato
pel nome d'altri che aveano comunicato
con gli eretici; e massimamente per <i>Zenone</i>
ed <i>Anastasio</i> Augusti, principi autori
e fomentatori di tante turbolenze
nella Chiesa di Dio. Cooperò ancora a
questa santa opera <i>Giustiniano</i> nipote di
Giustino Augusto, allora capitan delle
guardie, e poscia successor nell'imperio,
avendone scritto anche a lui papa Ormisda.
Leggonsi con piacere presso il
cardinal Baronio <span class="fnote">[Baron., Annal. Eccl.]</span> le relazioni e lettere
di quanto occorse in sì lieta congiuntura.
</p>
<hr />
</div>

<div class="chapter">
<h2 class="hidden"><a id="DXX"></a>DXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Ormisda</span> papa 7.</td>
  </tr>
  <tr>
    <td><span class="smcap">Giustino</span> imperadore 3.</td>
  </tr>
  <tr>
    <td><span class="smcap">Teoderico</span> re 28 e 10.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Vitaliano</span> e <span class="smcap">Rustico</span> o <span class="smcap">Rusticio</span>.
</p>

<p>
<i>Vitaliano</i> fu console orientale, <i>Rustico</i>
occidentale in quest'anno. <i>Rusticio</i>
piuttosto che <i>Rustico</i> fu egli appellato,
perchè tale si ritrova il suo cognome in
un'antica iscrizione <span class="fnote">[Thesaur. Nov. Inscript., pag. 418.]</span>, e nella Cronica
Alessandrina <span class="fnote">[Chron. Alexandr.]</span> e ne' Fasti
<span class="pagenum"><a id="Page_804"></a>[804]</span>
alessandrini <span class="fnote">[Fasti Alexandrini.]</span>. Da Vittor Tunonense <span class="fnote">[Victor Turonensis, in Chron.]</span> vien detto
<i>Rusticone</i>. Quanto a <i>Vitaliano</i>, egli
è lo stesso che abbiam veduto di sopra
coll'armi in mano contra dell'imperadore
Anastasio, figliuolo di Patricio, ossia
Patriciolo, nipote d'Aspare e pronipote
d'Ardaburio, personaggi famosi
nella storia di questi tempi, siccome abbiam
veduto di sopra. Era egli stato richiamato,
siccome dicemmo, alla corte
da Giustino Augusto, dichiarato generale
delle milizie e promosso in quest'anno
alla dignità del consolato, con sapersi
inoltre che il suo credito e potere in
corte, e la sua confidenza presso di Giustino
davano negli occhi di ognuno. Ma
cotanto innalzamento suo fu cagione
della sua rovina, o pur egli fu esaltato
per più facilmente rovinarlo. Abbiamo
da Marcellino conte <span class="fnote">[Marcell. Comes, in Chron.]</span> che nel mese
settimo del suo consolato egli fu nel palazzo
imperiale assalito, e con sedici ferite
levato dal mondo, restando in tal
occasione trucidati due suoi sergenti
Celeriano e Paolo. La cagione della caduta
di questo insigne personaggio viene
attribuita da Evagrio <span class="fnote">[Evagr., lib. 4, cap. 3.]</span> ad una perversa
politica di Giustino Augusto, il
quale, temendo ch'egli, per essere persona
di tanta riputazione, potesse tentare
delle novità simili alle precedenti, l'adescò
con tanti onori, per fargli poi levare
la vita. Probabilmente Evagrio
prestò qui fede a Zacheria storico Eutichiano
e pieno di mal talento contra di
Giustino imperador cattolico. Crede il
cardinal Baronio che <i>Vitaliano</i>, perchè
favoriva i monaci sciti, passasse nel partito
degli eretici, e che perciò Giustino
il facesse ammazzare. Ma, siccome osservarono
il cardinal Noris e il padre
Pagi, Vitaliano fu sempre unitissimo colla
Chiesa cattolica e nemico degli eretici.
E se vogliamo poi credere a
<span class="pagenum"><a id="Page_805"></a>[805]</span>
Procopio <span class="fnote">[Procop., in Histor. Arcana, cap. 6.]</span>, <i>Giustiniano</i>, nipote di Giustino,
quegli fu che con promessa d'impunità
per le passate sedizioni, e con giuramenti
di buona amistà, e con prenderlo per
fratello, trasse Vitaliano alla corte, e
poscia inspirati dei sospetti contra di lui
all'augusto zio, il fece uccidere, forse
dispiacendogli la troppa confidenza in
lui posta da Giustino, e temendo d'averlo
oppositore o concorrente nella succession
dell'imperio. Comunque sia, Giustino
non fece rumore nè risentimento
alcuno per questo ammazzamento, o
perchè si trattava di un suo nipote, o
perchè era anch'egli complice del fatto;
e Giustiniano crebbe maggiormente da
lì innanzi in autorità e potenza. In una
lettera di <i>Possessore</i> vescovo a papa <i>Ormisda</i>,
scritta nell'anno presente, è parlato
de' libri di <i>Fausto Riense</i>, e v'ha
queste parole: <i>Filii quoque vestri magistri
militum Vitalianus, et Justinianus
super hac re rescripto beatitudinis vestrae
informari desiderant</i>. Dal che si vede che
Giustiniano, al pari di Vitaliano, era salito
al posto di generale delle milizie; ma
Vitaliano precedeva. Ancorchè fosse seguita
la riunion delle chiese per opera
del cattolico imperador <i>Giustino</i> e di
<i>Giovanni</i> vescovo di Costantinopoli, che
terminò i suoi giorni in quest'anno, con
aver per successore <i>Epifanio</i>, tuttavia
restavano alcune dispute di dottrina, per
cagion di una proposizione celebre nella
Storia ecclesiastica: <i>De uno de Trinitate
passo</i>; nè erano d'accordo alcune chiese
d'Oriente, specialmente quella di Costantinopoli,
colla Sede apostolica intorno
al levar dai dittici i nomi di alcuni
vescovi, al tollerarvene degli altri. Fu
sopra ciò tenuto un concilio in Costantinopoli,
e dipoi spediti da esso concilio
i legati a papa Ormisda. Lo stesso Giustino
Augusto, anch'egli premuroso di
veder estinte le differenze tutte intorno
alla religione ed alla disciplina ecclesiastica,
spedì al medesimo romano pontefice,
<i>Grato</i> maestro dello scrigno per suo
<span class="pagenum"><a id="Page_806"></a>[806]</span>
ambasciatore, acciocchè seco trattasse dei
correnti affari, riconoscendo anch'egli,
non meno che i vescovi, il privilegio
singolare dei successori di san Pietro,
nel governo della Chiesa universale, e
nelle decisioni intorno alla dottrina che
han da seguitare i fedeli. Sopra questi
punti ha da consultare il lettore la Storia
ecclesiastica.
</p>
<hr />
</div>

<div class="chapter">
<h2 class="hidden"><a id="DXXI"></a>DXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Ormisda</span> papa 8.</td>
  </tr>
  <tr>
    <td><span class="smcap">Giustino</span> imperadore 4.</td>
  </tr>
  <tr>
    <td><span class="smcap">Teoderico</span> re 29 e 11.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giustiniano</span> e <span class="smcap">Valerio</span>.
</p>

<p>
In Oriente fu console <i>Giustiniano</i>;
<i>Valerio</i> in Occidente. Era già divenuto
Giustiniano l'arbitro dell'imperio di Oriente,
sì per essere nipote dell'imperadore
e considerato come suo successore,
e sì ancora perchè Giustino Augusto, aggravato
dagli anni, volentieri scaricava
sopra le spalle del giovine nipote il peso
del governo. Pertanto egli volle in quest'anno
comparire onorato anche dell'illustre
dignità del consolato; e per
non essere da meno di Eutarico genero
del re Teoderico, che sì splendida comparsa
avea fatta in Roma, anch'egli fece
così magnifiche feste in Costantinopoli,
che, al dire di Marcellino conte <span class="fnote">[Marcell. Comes, in Chron.]</span>, il
suo consolato riuscì il più famoso di
quanti vide mai l'Oriente. Imperciocchè
spese <i>dugento ottanta mila soldi</i> (cioè monete
d'oro quasi equivalenti allo scudo
d'oro de' nostri tempi) in tanti donativi
al popolo e in varii spettacoli di macchine.
Nell'anfiteatro in un sol giorno fece far
la caccia di venti lioni, di trenta pardi e
d'altre fiere. Suntuosi furono i giuochi
circensi, ne' quali nondimeno egli negò
al pazzo popolo l'ultima <i>mappa</i>, cioè
non volle mandare il segno del corso dei
cavalli: e dopo aver bene regalato i carrettieri,
liberamente ancora loro donò
<span class="pagenum"><a id="Page_807"></a>[807]</span>
assaissimi cavalli con tutte le lor bardature.
Nel presente anno <i>Ormisda</i>, papa
prudentissimo, veggendo le gravi difficoltà
che s'incontravano tuttavia in Oriente
per far levare dai sacri Dittici i
nomi specialmente di alcuni già vescovi
di Costantinopoli, tenuti dai Greci per
uomini di santa vita e di credenza cattolica,
saggiamente rimise l'affare ad <i>Epifanio</i>
patriarca di Costantinopoli, con
dichiararlo per tal funzione vicario della
sedia apostolica. Terminò la sua vita in
quest'anno <i>Ennodio</i>, vescovo di Pavia,
celebre pei suoi scritti e per due ambascerie
alla corte imperiale di Costantinopoli,
come legato pontificio. Fu egli
registrato nel ruolo de' santi: cosa non
difficile ne' secoli d'allora.
</p>
<hr />
</div>

<div class="chapter">
<h2 class="hidden"><a id="DXXII"></a>DXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Ormisda</span> papa 9.</td>
  </tr>
  <tr>
    <td><span class="smcap">Giustino</span> imperadore 5.</td>
  </tr>
  <tr>
    <td><span class="smcap">Teoderico</span> re 30 e 12.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Simmaco</span> e <span class="smcap">Boezio</span>.
</p>

<p>
Siccome diligentemente osservò il
padre Sirmondo, e dopo di lui il Pagi,
con addurre un passo del libro secondo
<i>de Consolatione</i> di Boezio, questi due
consoli furono creati in Occidente, ed
erano amendue figliuoli di <i>Anicio Manlio
Severino Boezio</i>, rinomato scrittore di
questi tempi. A <i>Simmaco</i> fu posto quel
nome, ossia cognome, ossia soprannome
dal lato della madre, figliuola di <i>Simmaco</i>,
stato console nell'anno 483. Il secondo
de' figliuoli ebbe il nome di <i>Boezio</i>,
comune al padre, che fu console nell'anno
510, e all'avolo, probabilmente,
stato console nell'anno 487. Io non
vo' lasciar di accennare ciò che leggo in
Agnello <span class="fnote">[Agnell., par. 1, tom. 2 Rer. Ital.]</span>, scrittore, benchè poco accurato,
delle vite de' vescovi di Ravenna.
Scrive egli nella vita confusa di san Giovanni
Angelopte, che Teoderico <i>nel trentesimo
anno del suo regno</i> mandò in Sicilia
l'esercito di Ravenna, da cui fu
<span class="pagenum"><a id="Page_808"></a>[808]</span>
saccheggiata quell'isola e ridotta all'ubbidienza
del medesimo re. Di questa notizia
niun seme si truova in altre storie;
e massimamente considerando che tanti
anni prima la Sicilia venne in potere di
Teoderico, pare che niun conto s'abbia
a fare del racconto d'Agnello. Contuttociò
egli può far dubitare che nel presente
anno succedesse in Sicilia qualche
ribellione, la quale obbligasse Teoderico
ad inviare colà un'armata. Circa questi
medesimi tempi sembra che succedesse
un fatto, di cui tenne conto l'Anonimo
Valesiano <span class="fnote">[Anonym. Vales.]</span>; cioè che mentre il re
Teoderico dimorava in Verona per sospetto
di qualche movimento de' Barbari
contra dell'Italia, accadde una gravissima
contesa fra i Cristiani e i Giudei in
Ravenna. Non se ne intende bene il motivo.
<i>Judaei</i>, dic'egli, <i>baptizatos nolentes
dum livident, frequenter oblata in aquam
fluminis jactaverunt</i>. Pare che col nome
di <i>oblata</i> voglia egli significare, aver essi
Giudei più volte gittato nel fiume delle
<i>ostie</i> o consacrate o da consacrarsi. Irritato
da questo affronto, o sacrilegio, il
popolo di Ravenna, senza riguardo alcuno
al re, nè ad <i>Eutarico</i> che per lui risiedeva
nella città, nè a <i>Pietro</i> vescovo,
la cui età, se in ciò non erra l'Anonimo
suddetto, vien troppo posticipata dagli
scrittori ravennati, corsero alle sinagoghe,
e tutte le bruciarono. Poco stettero
i giudei a volare a Verona, per
chieder giustizia al re, ed aiutati dal favore
di <i>Trivane</i> mastro di camera di
Teoderico, riportarono un ordine che
tutto il popolo romano di Ravenna pagasse
una contribuzione per rifabbricar
le sinagoghe incendiate: e chi non pagasse,
fosse pubblicamente frustato. L'ordine
era indirizzato ad <i>Eutarico</i> e a <i>Pietro</i>
vescovo, e bisognò eseguirlo. Da una
lettera del medesimo re al senato di Roma <span class="fnote">[Cassiod., lib. 1, ep. 43.]</span>
intendiamo che anche in quella
città da una sedizione popolare fu bruciata
una sinagoga giudaica: del quale
<span class="pagenum"><a id="Page_809"></a>[809]</span>
misfatto comandò Teoderico che fossero
puniti i principali autori. Anche allora
si trovavano Ebrei dappertutto. Racconta
sotto quest'anno Mario Aventicense <span class="fnote">[Marius Aventicensis, in Chron.]</span>
che <i>Sigismondo</i> re de' Borgognoni ingiustamente
fece uccidere <i>Segerico</i> suo
figliuolo. Quest'empio fatto vien parimente
colle sue circostanze narrato da
Gregorio Turonense <span class="fnote">[Gregor. Turonens., lib. 3, cap. 5 et 6.]</span>, con dire, che
morta la prima moglie d'esso re Sigismondo,
figliuola di <i>Teoderico</i> re d'Italia
la quale gli avea partorito <i>Segerico</i>, ne
prese un'altra; e questa, secondo il costume
delle matrigne, cominciò a malignare
contra del figliastro. Miratala un
dì colle vesti di sua madre in dosso, Segerico
si lasciò scappare di bocca che
non era degna di portar quegli abiti, probabilmente
perchè alzata da basso stato
a quel di regina. Perciò inviperita la matrigna,
tanto soffiò nelle orecchie del
marito, con fargli credere nutrirsi da Segerico
trame segrete di torgli il regno,
che l'indusse a levarlo di vita. Ma non
sì tosto fu eseguito l'empio consiglio, che
Sigismondo se ne pentì, e detestò il suo
fallo: dopo di che si ritirò al monistero
Agaunense, dove per più giorni di pianti
e digiuni, e con assistere alle sacre salmodie,
si studiò di farne penitenza. Dio
nulladimeno per questa iniquità il volle
gastigato nel mondo di qua, siccome vedremo
in riferire la di lui rovina.
</p>
<hr />
</div>

<div class="chapter">
<h2 class="hidden"><a id="DXXIII"></a>DXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Giovanni</span> papa 1.</td>
  </tr>
  <tr>
    <td><span class="smcap">Giustino</span> imperadore 6.</td>
  </tr>
  <tr>
    <td><span class="smcap">Teoderico</span> re 31 e 13.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Anicio Massimo</span>, senza collega.
</p>

<p>
Questo <span class="smcap">Massimo</span> fu console d'Occidente,
senza sapersi perchè niun console
fosse creato in Oriente, o perchè non se
ne faccia menzione ne' Fasti. Per solennizzare
anch'egli il suo consolato, diede
al popolo romano nell'anfiteatro la caccia
<span class="pagenum"><a id="Page_810"></a>[810]</span>
delle fiere; ma perchè negò poi sordidamente
di rimunerare chi avea combattuto
con esse fiere, fecero quei gladiatori
ricorso al re Teoderico, e leggesi
una lettera <span class="fnote">[Cassiod., lib. 5, ep. 42.]</span> da lui scritta allo stesso
Massimo, con ordinargli di soddisfare
a que' tali che aveano esposta la loro
vita a sì gravi pericoli per dar piacere
al popolo romano. In essa Cassiodoro
segretario descrive leggiadramente la
forma delle cacce teatrali, con detestarle,
perchè costavano d'ordinario la vita di
molte persone: abuso che, vietato da
tante leggi, fin allora non si era potuto
estirpare, benchè tanto disdicevole a gente,
da cui si professava la santa legge di
Cristo. Arrivò al fine de' suoi giorni e
delle sue fatiche in quest'anno papa <i>Ormisda</i>,
pontefice santo e glorioso, per
aver sostenuta con vigore la dottrina cattolica,
riformato il clero, rimessa la pace
e l'unione delle chiese in Oriente,
cacciati di Roma i manichei, e lasciate
in essa Roma illustri memorie della sua
munificenza con vari ricchissimi doni
fatti alle chiese, ed annoverati da Anastasio
bibliotecario <span class="fnote">[Anastas. Biblioth., in Vit. Hormisdae.]</span>. Abbiamo dal medesimo
autore un'altra notizia, chiamata
dal cardinal Baronio degna di meraviglia,
trattandosi d'un principe ariano: cioè
che il re <i>Teoderico</i>, vivente esso papa
Ormisda, inviò in dono alla basilica vaticana
due candellieri, ossieno ceroferarii
d'argento che pesavano sessanta libbre.
Anzi in varii testi d'esso Anastasio si
legge, aver esso re, e non già papa Ormisda,
ornato un trave della basilica vaticana
tutto d'argento, pesante mille e quaranta
libbre. Ma anche gli ariani professavano
venerazione ai santi, e massimamente
al principe degli Apostoli, e Teoderico
non ignorava le maniere di cattivarsi
l'animo de' Cattolici: così avesse
egli continuato a praticarle nel restante
del suo governo. Aggiugne Anastasio,
che dall'Oriente vennero altri preziosi
donativi mandati a san Pietro dal cattolico
<span class="pagenum"><a id="Page_811"></a>[811]</span>
imperadore <i>Giustino</i>. La morte
del suddetto santo pontefice <i>Ormisda</i> accadde
nel dì 6 di agosto, e nel dì 13 del
medesimo mese fu eletto papa <i>Giovanni</i>
di nazione toscana. In questo medesimo
anno, e, per quanto si crede, a dì 24 di
maggio, venne a morte <span class="fnote">[Victor Turonensis, in Chron.]</span> <i>Trasmondo</i> re
dei Vandali in Africa, fiero persecutore dei
Cattolici, siccome accennammo di sopra;
parve ch'egli per giusto giudizio di Dio
morisse di dolore per una gran rotta
data al di lui esercito da <i>Cabaone</i> pagano
capo de' Mori presso di Tripoli. Procopio
narra il fatto <span class="fnote">[Procop., de Bell. Vandal., lib. 1.]</span>. Mossero i Vandali
contra di costui una bell'armata. Cabaone,
avendo inteso a dire che il possente
Dio de' Cristiani puniva chi non rispettava
i sacri templi, e favoriva chi gli
onorava, spedì segretamente alcuni dei
suoi, con ordine di seguitare l'esercito
nemico, e se i Vandali entravano coi cavalli
nelle chiese, e le sporcassero, eglino
dipoi le nettassero, ed onorassero i sacerdoti
cristiani. Tanto appunto avvenne.
Diedesi poi la battaglia, in cui pochi vinsero
i molti, e una grande strage fu fatta
della nazion vandalica. Ebbe Trasamondo
per successore <i>Ilderico</i>, figliuolo di
<i>Unnerico</i> re, e di <i>Eudocia</i> figliuola di
Valentiniano III, imperadore. Tuttochè
Ilderico fosse allevato nella setta ariana,
pure nudriva in cuore dell'inclinazione
verso i Cattolici: affetto a lui ispirato
dalla madre cattolica. E se n'era ben accorto
<i>Trasamondo</i>, zelantissimo dell'arianismo.
Però, prima di morire, gli fece
promettere con giuramento, divenuto che
fosse re, di non riaprir le chiese de' Cattolici
nè di ristituir loro i privilegii. Ma
Ilderico dopo la morte di Trasamondo,
prima di regnare, per non violare il giuramento,
richiamò in Africa i vescovi
esiliati, e fece aprir le chiese cattoliche,
così lasciò scritto sant'Isidoro <span class="fnote">[Isidorus, in Chron. Vandal.]</span>. Ma
chi ordinò il riaprimento de' sacri templi
e restituì la libertà ai vescovi, già comandava
<span class="pagenum"><a id="Page_812"></a>[812]</span>
e regnava. Non è improbabile
che Ilderico si credesse disobbligato dalla
osservanza di un giuramento illecito
ed ingiusto in sè stesso. Mirabil perciò
fu l'allegrezza de' popoli cattolici dell'Africa
nel ricuperare dopo tanti anni le lor
chiese; tanto più, perchè Ilderico si contentò
che eleggessero il vescovo di Cartagine,
e questi fu <i>Bonifacio</i>.
</p>

<p>
A questi tempi non senza ragione
vien riferita una legge di <i>Giustino</i> Augusto <span class="fnote">[L. 12, C. de Haeretic. et Manich.]</span>
contra de' manichei, con vietare,
sotto pena della vita, la loro permanenza
nell'imperio. Agli altri poi, sieno pagani
o eretici, vien proibito l'aver magistrati
e dignità, siccome ancora luogo nella
milizia, a riserva dei Goti e d'altri popoli
collegati, che militavano in Oriente
al soldo dell'imperio. Circa questi tempi
ancora morì <i>Eufemia</i> imperadrice, moglie
di Giustino Augusto; nè sussiste che
egli passasse alle seconde nozze, come
han creduto alcuni. <i>Teodora</i>, nominata
in tal occasione da Cedreno <span class="fnote">[Cedrenus, in Annalib.]</span>, fu moglie
di Giustiniano, e non di Giustino. La
morte ingiustamente inferita al figliuolo
<i>Segerico</i> da <i>Sigismondo</i> re de' Borgognoni,
irritò altamente l'animo di <i>Teoderico</i>
re d'Italia, perchè si trattava di un suo
nipote, cioè d'un figliuolo di una sua figliuola.
Accadde che nello stesso tempo
<i>Clodomiro</i>, <i>Clotario</i> e <i>Childeberto</i>, tutti e
tre figliuoli di Clodoveo, e cadauno re
de' Franchi, erano incitati dalla madre,
cioè da <i>Clotilde</i> vedova d'esso re Clodoveo
contra del suddetto re Sigismondo,
acciocchè vendicassero la morte data a
<i>Chilperico</i> suo padre e a sua madre ancora,
da <i>Gundobado</i> padre di Sigismondo.
Probabilmente quella pia principessa altro
non intese che di ottener colla forza
quella porzione di stati ch'ella pretendeva
dovuti a sè nell'eredità del padre,
giacchè da Gundobado suo zio non l'avea
potuta aver per amore. Ossia dunque che
i Franchi, consapevole della collera di
<span class="pagenum"><a id="Page_813"></a>[813]</span>
Teoderico, il movessero ad entrar con loro
in lega contra di Sigismondo; ossia che
Teoderico ne facesse la proposizione ai
Franchi stessi, certo è ch'essi si collegarono
insieme per far guerra ai Borgognoni.
Ed allora succedette veramente
ciò che Procopio lasciò scritto <span class="fnote">[Procop., de Bell. Goth., lib. 1, cap. 12.]</span>, e che,
siccome fu avvertito di sopra, il padre
Daniello riferì fuori di sito nella storia
de' Franzesi all'anno 501: cioè avere
bensì Teoderico inviato l'esercito suo
verso l'Alpi, ma con ordine di andare
temporeggiando nel passaggio per vedere
che andamento prendeva la guerra
tra i Franchi e i Borgognoni. Sigismondo
se ne fuggì in un eremo, e poscia incognito
al monistero Agaunense, ossia
di san Maurizio, dove dicono ch'egli
prendesse l'abito monastico. Perciò non
durarono fatica i Franchi ad impadronirsi
di quasi tutto il regno allora ben
vasto della Borgogna. E il generale del
re Teoderico, appena udita la nuova
della sconfitta de' Borgognoni, valicò
frettolosamente le Alpi, e, secondo i patti,
entrò in possesso di un buon tratto di
paese che abbracciava le città di Apt, di
Genevra, di Avignone, Carpentras ed altre.
Il racconto di Procopio vien confermato
da una lettera del re <i>Atalarico</i> al
senato di Roma <span class="fnote">[Cassiodor., lib. 8, ep. 10.]</span> in occasione di crear
patrizio <i>Tulo</i> suo parente, che fu generale
di Teoderico nella spedizione suddetta.
<i>Mittitur,</i> dic'egli, <i>Franco et Burgundo
decertantibus, rursus ad Gallias
tuendas, ne quid adversa manus praesumeret,
quod noster exercitus impensis laboribus
vindicasset. Adquisivit reipublicae
romanae, aliis contendentibus, absque
ulla fatigatione provinciam, et factum est
quietum commodum nostrum, ubi non habuimus
bellica contentione periculum.
Triumphus sine pugna, sine labore palma,
sine caede victoria.</i>
</p>
<hr />
</div>

<div class="chapter">
<p>
<span class="pagenum"><a id="Page_814"></a>[814]</span>
</p>

<h2 class="hidden"><a id="DXXIV"></a>DXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Giovanni</span> papa 2.</td>
  </tr>
  <tr>
    <td><span class="smcap">Giustino</span> imperadore 7.</td>
  </tr>
  <tr>
    <td><span class="smcap">Teoderico</span> re 32 e 14.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giustino Augusto</span> per la seconda
volta ed <span class="smcap">Opilione</span>.
</p>

<p>
Appartiene all'Occidente questo console
<i>Opilione</i>, e vien da alcuni, ma con
poco fondamento, creduto quello stesso
che, secondo Cassiodoro, <span class="fnote">[Cassiod., lib. 8, ep. 16.]</span>, fu creato
<i>conte delle sacre largizioni</i>, ossia tesoriere
del re Atalarico. Perchè neppure
in questi tempi si truovi un console orientale,
non se ne sa intendere la cagione.
In quest'anno si cominciò a sconcertare
l'animo del re <i>Teoderico</i>: e quel principe
che finora mercè del suo saggio e
giustissimo governo, e di una mirabil
pace che faceva godere all'Italia e agli
altri suoi popoli, e del rispetto che portava
alla religion cattolica e a' sacri suoi
ministri, s'era acquistata gloria non
inferiore a quella de' più rinomati imperadori,
di maniera che può anche oggidì
servire di norma ai regnanti: questo
principe, dissi, mutò affatto contegno, e
passò ad azioni che denigrarono gli ultimi
giorni della sua vita, e renderono
odioso il suo nome, non meno allora che
dipoi in Italia. Vedemmo nel precedente
anno pubblicato dal cattolico imperadore
<i>Giustino</i> un editto contra degli eretici,
in cui furono bensì eccettuati i <i>Goti</i>,
ma quei solamente ch'erano in Oriente,
e non già quei che appartenevano all'Italia
sotto il re Teoderico. Furono perciò
tolte le chiese nell'imperio orientale
a molti ariani; ed altri, per non perdere
le dignità e per seguitare nella milizia,
abbracciarono la religione cattolica. Nel
loro errore stettero saldi infiniti altri,
ma con gravi lamenti sì per la pena a
cui erano sottoposti, e sì per la perdita
delle chiese. Verisimil cosa è che costoro
ne portassero le doglianze al re
<span class="pagenum"><a id="Page_815"></a>[815]</span>
<i>Teoderico</i>, seguace anch'esso costantissimo
della setta ariana; con restar inoltre
Teoderico non poco amareggiato, perchè
laddove egli lasciava in Italia e negli
altri suoi regni goder tanta quiete
e libertà ai cattolici, Giustino Augusto
trattasse poi con tale severità gli ariani.
C'è inoltre motivo di credere ch'esso o
per la stessa cagione, o per altri accidenti,
cominciasse a dubitar della fedeltà
dei Romani, con sospettare intelligenze
di loro colla corte di Costantinopoli,
quasichè abborrissero un principe ariano
ed aspirassero alla libertà. Fors'anche
<i>Giustiniano</i>, che allora, benchè non
imperadore, amministrava gli affari dell'imperio,
e già nudriva delle vaste idee,
si lasciò scappar di bocca qualche parola
contro chi possedeva sì bella parte
dello stesso imperio, cioè l'Italia: che
risaputa da Teoderico, accrebbe in lui
il mal talento e i sospetti. Comunque
passassero tali faccende, basti a noi di
sapere, per attestato dell'Anonimo Valesiano <span class="fnote">[Anonym. Vales.]</span>,
che trovandosi Teoderico in
Verona, fece distruggere un oratorio di
santo Stefano, posto fuori d'una porta di
quella città: il che vien raccontato da
esso Anonimo, come segno che veniva a
scoprire il mal animo di Teoderico contra
de' Cattolici, ma che verisimilmente
fu fatto per solo riflesso alla fortificazione
di quella città. Quindi comandò Teoderico
che niuno de' Romani potesse tener
armi e neppure un coltello, indizio
certo di sospetti intorno alla loro fedeltà.
Ma colui che maggiormente accese
questo fuoco, fu Cipriano referendario,
il qual poi per ricompensa delle sue iniquità
passò al grado di tesoriere e di
generale d'armata. Accusò egli <i>Albino</i>
patrizio, stato console nell'anno 495,
con imputargli d'avere scritto lettere a
Giustino imperadore contra di Teoderico.
Negò egli il fatto, ed apposta, per difendere
la di lui innocenza, si portò da
Roma a Verona anche <i>Severino Boezio</i>
<span class="pagenum"><a id="Page_816"></a>[816]</span>
patrizio, già stato console, ch'era allora
il più riguardevol mobile del senato romano.
Ma che? Cipriano rivolse l'accusa
contra dello stesso Boezio, e si trovarono
tre inique persone che servirono
di testimoni e di accusatori contra di
lui, cioè <i>Basilio</i>, che cacciato dianzi di
corte, era indebitato fino alla gola, <i>Opilione</i>,
diverso dal console dell'anno presente,
per quanto si può conghietturare,
e <i>Gaudenzio</i>, i quali ultimi due banditi
per innumerabili loro frodi, erano allora
rifugiati in chiesa. L'accusa fu, secondo
che scrive lo stesso Boezio <span class="fnote">[Boetius, de Consolatione, lib. 1.]</span>, <i>de compositis
false literis, quibus libertatem
arguor sperasse romanam</i>. Era innocente
di questo reato Boezio: contuttociò portata
l'accusa in senato, senza che alcuno
osasse d'opporsi, fu proferita contra
di lui sentenza di morte, la quale fu da
Teoderico permutata in esilio. Hanno
alcuni creduto con lievi conghietture che
il luogo dell'esilio fosse Pavia, dove in
una picciola casa, o pure in una prigione
egli fosse detenuto, senza libri, senza
poter parlare con amici o parenti. L'Anonimo
Valesiano scrive essere egli stato
imprigionato, o tenuto sotto buona
guardia in <i>Calvenzano, in agro calventiano</i>,
cioè in un luogo del territorio di
Milano, poco distante da Melegnano.
Quivi Boezio compose il nobil suo trattato
<i>della Consolazione della Filosofia</i>.
Ma perciocchè di grandi rumori e dicerie
doveano correre per l'oppressione
di questo insigne personaggio romano,
il re crudele finalmente comandò che gli
fosse levata la vita, e l'ordine fu eseguito.
Mario Aventicense <span class="fnote">[Marius Aventicensis, in Chron.]</span> lasciò scritto
che nel corrente anno <i>Boezio</i> patrizio fu
ucciso <i>nel territorio di Milano</i>. Potrebbe
nondimeno essere che all'anno seguente
appartenesse la di lui morte, e che Mario
confondesse la sentenza dell'esilio
con quella della morte; essendo certo
che Boezio restò nella prigionia il tempo
da comporre il libro suddetto. Ebbe
<span class="pagenum"><a id="Page_817"></a>[817]</span>
per moglie <i>Rusticiana</i> figliuola di Simmaco
patrizio (e non già un'altra moglie
chiamata Elpe), che gli generò due figliuoli
da noi veduti consoli nell'anno
522, donna di rare virtù, che visse molti
anni dipoi.
</p>

<p>
In questo medesimo anno essendo
tornato a Ravenna il re Teoderico, secondochè
abbiamo dall'Anonimo Valesiano,
colà fece chiamare <i>Giovanni</i> papa,
e gl'intimò d'andare a Costantinopoli,
per indurre Giustino imperadore a far
tornare all'arianismo coloro che l'avevano
abiurato, supponendoli indotti a
ciò dalla forza e dalle minaccie. Anastasio
bibliotecario <span class="fnote">[Anastas. Biblioth., in Vita Johannis I.]</span> solamente scrive che
fu inviato per ottenere la restituzion delle
chiese agli ariani: altrimenti Teoderico
minacciava lo sterminio de' cattolici
in Italia. Altrettanto scrive l'autor della
Miscella <span class="fnote">[Hist. Miscell., lib. 15.]</span>. Andò papa Giovanni, seco
conducendo altri vescovi, cioè <i>Ecclesio</i>
di Ravenna, <i>Eusebio</i> di Fano, <i>Sabino</i> di
Capoa (non conosciuto dall'Ughelli nell'Italia
sacra) e due altri parimente vescovi,
ed inoltre <i>Teodoro</i>, <i>Importuno</i> ed
<i>Agapito</i>, tutti e tre stati consoli, e un altro
<i>Agapito</i> patrizio. Tradito dai suoi
medesimi Borgognoni <i>Sigismondo</i> re di
essi, ma che s'era ritirato nel monistero
di San Maurizio <span class="fnote">[Gregor. Turonensis, lib. 3, cap. 6.]</span>, fu dato nelle mani
colla moglie e coi figliuoli a <i>Clodomiro</i>,
uno dei re Franchi, e posto prigione in
Orleans. Intanto <i>Godemaro</i>, fratello di
esso Sigismondo, ripigliate le forze, e
raunato un buon esercito di Borgognoni,
ricuperò la maggior parte delle città
e terre occupate dai Franchi: il che non
potendo digerire Clodomiro, uscì di nuovo
in campagna con una forte armata
in compagnia di <i>Teoderico</i> re suo fratello,
per assalir di nuovo il regno della
Borgogna. Ma prima di cimentarsi, barbaramente
fece levar la vita a <i>Sigismondo</i>,
alla moglie e ai figliuoli, e gittare i
lor cadaveri in un pozzo, non ostante la
<span class="pagenum"><a id="Page_818"></a>[818]</span>
predizione fatta da <i>Avito</i> abate di Micy,
che se egli commetteva questa iniquità,
Dio gli renderebbe la pariglia. Fu dipoi
dai monaci agaunensi e dai popoli posto
<i>Sigismondo</i> nel catalogo de' santi,
quasi che fosse, non solo penitente, ma
martire; siccome ancora da altri il poco
fa mentovato <i>Severino Boezio</i> tenuto
fu per santo, e registrato fra i martiri,
con quella facilità che disopra accennammo
praticata allora di dare il titolo di
santo a chi abbondava di virtù, siccome
certo abbondarono non meno il re Sigismondo
che Boezio. Restò poi ucciso
in una battaglia il re <i>Clodomiro</i>; rimase
ancora sconfitto <i>Godemaro</i>, e tornò la
Borgogna in potere dei Franchi, a' quali
fu poi ritolta da esso Godemaro. Ma
<i>Teoderico</i> re d'Italia tenne ben forte le
conquiste da lui fatte nella Gallia. Ed in
quest'anno appunto nella città di Arles
a lui sottoposta, <i>san Cesario</i> vescovo celebrò
un concilio, ch'è il quarto tenuto
in quella città; e v'intervennero sedici
vescovi, tutti compresi nella giurisdizione
di esso re Teoderico.
</p>
<hr />
</div>

<div class="chapter">
<h2 class="hidden"><a id="DXXV"></a>DXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Giovanni</span> papa 3.</td>
  </tr>
  <tr>
    <td><span class="smcap">Giustino</span> imperadore 8.</td>
  </tr>
  <tr>
    <td><span class="smcap">Teoderico</span> re 33 e 15.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Teodoro Filosseno</span> ed <span class="smcap">Anicio Probo</span>
juniore.
</p>

<p>
Il primo di questi consoli fu creato
in Oriente; <i>Probo</i> in Occidente. In alcune
iscrizioni, che tutte si debbono riferire
al presente anno, egli è chiamato
<i>Probo juniore</i>, e ne inferisce il padre Pagi
esser egli stato della famiglia stessa di
Probo, che fu console nell'anno 513. Se
fosse differita fino al presente anno la
morte del celebre <i>Boezio</i> è scuro tuttavia.
Sappiamo bensì da Mario Aventicense <span class="fnote">[Marius Aventicensis, in Chron.]</span>
che <i>Simmaco</i> patrizio, suocero
d'esso Boezio, già stato console, ed uno
<span class="pagenum"><a id="Page_819"></a>[819]</span>
de' più illustri senatori di Roma, venerato
da tutti per la nobiltà, pel sapere e
per le virtù sue, fu anch'egli fatto morire
dal re Teoderico. L'Anonimo Valesiano <span class="fnote">[Anonym. Vales.]</span>
ci fa sapere, che siccome una
iniquità facilmente ne tira seco delle altre,
così Teoderico, temendo che Simmaco,
persona di tanto credito in Roma,
per dolore della morte del genero, potesse
tramar qualche trattato contra del
suo regno, fattolo condurre a Ravenna,
sotto colore di varii finti reati il privò di
vita: con che maggiormente divenne
presso i cattolici, e soprattutto presso i
Romani, abbominevole il nome d'esso
Teoderico. Ma qui non finì la di lui crudeltà.
Narra Anastasio bibliotecario <span class="fnote">[Anastas. Bibliothec., in Johanne I.]</span>,
che giunto papa <i>Giovanni</i> presso Costantinopoli,
uscì incontro a lui tutta la città
dodici miglia fuori della porta colle croci
e coi doppieri, festeggiando tutti per
la consolazione di mirare in quelle contrade
un pontefice romano: cosa non
mai più veduta ne' secoli antecedenti.
L'imperadore stesso, inginocchiato ai
suoi piedi, gli prestò quell'onore che si
conviene ai vicarii di Gesù Cristo. Pare
che qualche differenza insorgesse per la
mano con <i>Epifanio</i> patriarca di Costantinopoli,
giacchè ogni di più cresceva la
superbia de' vescovi di quella città. Ma
Giovanni papa avendo sostenuto con vigore
il primato dovuto alla sua sedia,
per attestazione di Teofane <span class="fnote">[Theoph., in Chronogr.]</span>, ottenne
il primo luogo sopra quel patriarca.
Marcellino conte <span class="fnote">[Marcell. Comes, in Chron.]</span> anch'egli scrive
ch'esso papa fu accolto con sommo onore
in Costantinopoli, ebbe il primo
posto nella chiesa, e celebrò la Pasqua
con sonora voce, e secondo i riti e la
lingua romana in quella capitale. Sbrigate
poi le sue faccende, ed ottenuto
quanto voleva dall'imperadore Giustino,
se ne tornò egli in Italia, seco portando
ricchi doni, mandati da esso Augusto alle
<span class="pagenum"><a id="Page_820"></a>[820]</span>
chiese di Roma; e presentossi in Ravenna
al re <i>Teoderico</i>. Credevasi da ognuno
che fosse terminata la tragedia,
perchè papa Giovanni avea impetrato
da Giustino Augusto che si lasciassero
in pace gli ariani, e che loro fossero restituite
le chiese; giacchè fu necessario
l'accomodarsi a tale spediente per placare
l'ariano Teoderico, da cui veniva
minacciato un egual trattamento ai cattolici,
ed anche la morte ai vescovi e
preti. Ciò non ostante, più che mai inferocito
Teoderico, fece imprigionare il
papa e i senatori con esso lui ritornati.
Pretende il cardinal Baronio <span class="fnote">[Baron., Annal. Eccl.]</span> che non
sussista quanto gli antichi scrittori raccontano
intorno all'aver papa Giovanni
promossa in Oriente ed impetrata la pace
degli ariani colla restituzion delle loro
chiese; e che per questo egli fosse cacciato
in prigione da Teoderico. All'incontro
è di parere il padre Pagi <span class="fnote">[Pagius, Crit. Baron.]</span> che, narrando
non meno Anastasio bibliotecario,
che l'autore della Miscella <span class="fnote">[Histor. Miscella, lib. 15.]</span> e l'autore
antichissimo della Cronica de' papi, pubblicata
nel Propileo del padre Enschenio <span class="fnote">[Chronicon Pontific. apud Henschen., in
Propileo.]</span>,
la pace e restituzion suddetta,
non s'abbia essa da mettere in dubbio;
e massimamente essendo fattura d'Isidoro
mercatore una lettera attribuita ad
esso papa, su cui principalmente s'appoggia
il Baronio. Deduce poi il Pagi
la collera di Teoderico dal non avere
papa Giovanni ottenuto del pari che fossero
restituiti all'arianismo coloro che
aveano abbracciata la fede cattolica; cosa
che veramente non era lecito al papa
di chiedere. Lasciò in oltre scritto il suddetto
autore della Miscella, aver Teoderico
avuto a male che tanti onori fossero
stati compartiti in Oriente al papa, quasi
che questi fossero indizii di secrete
leghe fra i Romani e Greci in pregiudizio
del suo stato. Ma non è improbabile
<span class="pagenum"><a id="Page_821"></a>[821]</span>
l'opinion del Baronio, perchè vedremo
nell'anno susseguente che Teoderico
avea già risoluto di levar le chiese ai
cattolici e di consegnarle agli ariani:
il che c'induce a credere non essersi
mutato registro per conto degli ariani
nell'imperio orientale. In Cartagine da
<i>Bonifazio</i> vescovo di quella città fu celebrato
un concilio di molti vescovi con
giubilo di tutti i cattolici, i quali per la
benignità del re <i>Ilderico</i> aveano ricuperata
la loro libertà.
</p>
<hr />
</div>

<div class="chapter">
<h2 class="hidden"><a id="DXXVI"></a>DXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Felice IV</span> papa 1.</td>
  </tr>
  <tr>
    <td><span class="smcap">Giustino</span> imperadore 9.</td>
  </tr>
  <tr>
    <td><span class="smcap">Atalarico</span> re 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Olibrio</span> senza collega.
</p>

<p>
Teofane <span class="fnote">[Theoph., in Chronogr.]</span> abbastanza ci fa conoscere
che questo console fu creato in
Occidente. Perchè in questi tempi era
cessata la buona armonia fra <i>Giustino</i>
Augusto e il re <i>Teoderico</i>, perciò non
si dovette creare o mentovare in Italia
console alcuno in Oriente. Era <i>Olibrio</i>
della famiglia Anicia, nè in alcuno dei
Fasti o de' monumenti antichi egli è chiamato
<i>juniore</i>, come han voluto chiamarlo
il Panvinio <span class="fnote">[Panvin., in Fast. Consul.]</span> e il Relando <span class="fnote">[Reland., in Fast.]</span>. Fra i
patimenti e le miserie della prigione mancò
di vita in quest'anno nella città di
Ravenna papa <i>Giovanni</i>, credesi nel dì 18
di maggio. Anastasio bibliotecario <span class="fnote">[Anast. Biblioth., in Johanne I.]</span>
scrive che il sacro suo corpo fu trasferito
a Roma, e posto nella basilica di san
Pietro. Egli merita più fede che Agnello <span class="fnote">[Agnell., in Vit. Episcopor. Ravenn.,
Part. 1, tom. 2 Rer. Ital.]</span>,
il quale cel rappresenta seppellito
a Ravenna in un'arca di marmo. Meritò
questo pontefice d'esser annoverato fra
i martiri della Chiesa di Dio. Ma l'empio
Teoderico, non più quello che sì saggiamente
e pacificamente aveva in addietro
<span class="pagenum"><a id="Page_822"></a>[822]</span>
governato il regno d'Italia, divenuto
ormai odioso presso tutti i buoni
a cagion di tali crudeltà, tardò pochi mesi
a provar l'ira e i gastighi di Dio. Per
quanto scrive l'Anonimo Valesiano <span class="fnote">[Anonymus Vales.]</span>,
e lo conferma anche Agnello, egli era
dietro a cacciar dalle loro chiese i sacerdoti
cattolici, per darle agli ariani; e
già <i>Simmaco</i> scolastico (cioè uomo eloquente
ed avvocato) giudeo, a dì 26 di
agosto ne avea steso il decreto, da eseguirsi
nel dì 30 d'esso mese. Ma colto
Teoderico da un flusso micidiale di ventre,
in termine di tre giorni, e nel dì stesso
destinato all'occupazion delle chiese cattoliche,
perdè la vita e il regno. Fama
correva, per quanto abbiam da Procopio <span class="fnote">[Procop., de Bell. Goth.]</span>,
che portatogli in tavola il capo
di un pesce di non ordinaria grandezza,
gli parve di mirar quella di <i>Simmaco</i> ucciso,
che coi denti e con gli occhi torvi
il minacciasse. A questo fantasma tenne
dietro la febbre, durante la quale, detestando
il misfatto commesso nella morte
d'esso <i>Simmaco</i> e di <i>Boezio</i>, senza aver
dato tempo da esaminare, se erano innocenti
o rei, finalmente se ne morì.
Principe, che, qualora avesse saputo guardarsi
da questi ultimi eccessi, avrebbe,
tuttochè Barbaro di nazione, ed eretico
ariano di credenza, uguagliato colle sue
azioni e virtù politiche la gloria de' più
accreditati re ed imperadori. Aveva esso
Teoderico in sua vita preparato in Ravenna
il suo sepolcro tutto di marmo,
<i>opera di maravigliosa grandezza</i> (dice
l'Anonimo Valesiano), con avere cercato
una pietra di straordinaria mole che lo
coprisse. Agnello scrive ch'egli fu seppellito
in un mausoleo fatto da lui fabbricare
fuori della porta di Artemetore,
e chiamato a' suoi dì (cioè circa l'anno
830) il Faro, dov'era il monistero
di Santa Maria, soprannominato alla <i>memoria
del re Teoderico</i>. Ma stimava esso
Agnello, ed è ben verisimile, trattandosi
di un eretico, che l'ossa di lui fossero
<span class="pagenum"><a id="Page_823"></a>[823]</span>
state cacciate fuori del sepolcro, perchè
si vedeva davanti alla porte del monistero
la maravigliosa urna di porfido, in
cui esse una volta erano state riposte.
Aggiugne inoltre, che nel palazzo da lui
fabbricato in Pavia si mirava l'immagine
del medesimo Teoderico a cavallo,
composta di musaico. Una somigliante,
anch'essa di musaico, esisteva nel palazzo
edificato da lui in Ravenna, in cui
esso re veniva rappresentato coll'armatura
in dosso, con una lancia nella destra,
lo scudo nella sinistra. In vicinanza
stava in piedi Roma colla celata in
capo e un'asta in mano; e dall'altra
parte Ravenna, che teneva il piè destro
sopra il mare e il sinistro sopra la terra,
in atto di andare verso il re. Per alcuni
secoli si mirò ancora in Ravenna una
colonna a guisa di piramide quadrangolare,
sopra cui era la statua di Teoderico
a cavallo tutta di bronzo indorato,
con lo scudo nel braccio sinistro e colla
lancia nella mano destra. Correa nondimeno
voce che tale statua fosse stata
fatta in onore di Zenone imperadore, e
che Teoderico vi avesse fatto mettere il
suo nome. Ma (seguita a dire Agnello)
trentotto anni sono che Carlo re de' Franchi
essendo stato coronato imperadore
da Leone III papa, nel tornare ch'egli
faceva in Francia, passò per Ravenna, e
cadutagli sotto gli occhi sì bella statua,
una simile a cui in vaghezza confessò
di non averne mai veduta, fattala portare
in Francia, la ripose in Aquisgrana.
Altre fabbriche e memorie lasciate dal
re Teoderico o per ornamento o per difesa
della città, ovvero per utilità del
pubblico, si possono raccogliere dalle lettere
di Cassiodoro.
</p>

<p>
Giacchè <i>Eutarico</i>, marito di <i>Amalasunta</i>
sua figliuola, preso da lui per figliuolo
e destinato ad essergli successore
nel regno, era premorto a Teoderico, secondochè
abbiamo da Giordano storico <span class="fnote">[Jordan., de Reb. Get., cap. 59.]</span>,
prima di morire dichiarò suo
<span class="pagenum"><a id="Page_824"></a>[824]</span>
erede <i>Atalarico</i>, nato da essa Amalasunta,
con fargli prestare il giuramento dai magnati
della corte e dagli uffiziali della milizia.
Ad essi poi rivolto, raccomandò
loro di onorare il re novello suo nipote,
di amare il senato e popolo romano, e
di studiare, per quanto poteano, di placare
e di avere per amico l'imperadore
d'Oriente: consiglio ben osservato da
Atalarico e da sua madre, in guisa che,
durante lo spazio di otto anni che esso
re tenne il regno, goderono essi e l'Italia
un'invidiabil pace. Aveva il re Teoderico,
finchè visse, governato dispoticamente
anche la parte della <i>Gallia</i>, che
egli avea conquistata, siccome ancora
tutte quelle provincie della <i>Spagna</i> che
erano state sotto il dominio di <i>Alarico</i>
ultimo re dei Visigoti. Mandava colà i
suoi uffiziali e soldati, per attestato di
Procopio <span class="fnote">[Procop., de Bell. Goth., lib. 1, cap. 12.]</span>, ed esigeva i tributi. Ma per
far conoscere ai Visigoti come non per
interesse egli signoreggiava sopra di
essi, impiegava poi tutti i tributi in
tanti donativi ch'egli annualmente faceva,
non meno alle milizie de' suoi Ostrogoti,
da lui mantenuti in quelle parti,
che a quelle de' Visigoti stessi; di maniera
che sotto di lui stette sempre quieto
e contento l'uno e l'altro popolo in quelle
parti, e per varii matrimonii maggiormente
coloro si unirono insieme d'affetto.
Intanto era allevato in Ispagna il fanciullo
<i>Amalarico</i> figliuolo del suddetto re Alarico
e di una figliuola di Teoderico; ed
avendo esso re Teoderico inviato colà
<i>Teode</i> di nazione Ostrogoto per generale
delle sue truppe, il dichiarò anche tutore
del medesimo Amalarico suo nipote.
Costui col tempo prese per moglie, non
già una donna di nazione gota, ma bensì
una spagnuola, ricchissima di roba e di
stabili nel suo paese; col quale aiuto
egli incominciò a tenere al suo soldo e
per sua guardia duemila soldati, e a farla
piuttosto da re che da ministro. Il saggio
re Teoderico, ben considerando gli
<span class="pagenum"><a id="Page_825"></a>[825]</span>
andamenti di costui, avrebbe volentieri
adoperata la forza per metterlo in dovere;
ma per timore che i Visigoti facessero
delle novità, e che i Franchi profittassero
di quella divisione, andava dissimulando
tutto, e solamente s'appoggiò
al partito di far suggerire destramente a
Teode, che sarebbe stato di profitto per
lui e di gran piacere al re Teoderico,
s'egli passasse a Ravenna per salutare
esso re. L'accorto Teode continuò bensì
ad eseguire puntualmente gli altri ordini
che venivano da Teoderico, nè mai tralasciò
di pagargli i tributi annuali; ma
non s'indusse giammai ad intraprender
un sì lungo viaggio. Ora Teoderico, veggendosi
vicino alla morte, dichiarò suo
successore in Ispagna, ma non già nella
Gallia, il nipote <i>Amalarico</i>, il quale cominciò
in quest'anno a contar gli anni
del suo regno fra i Visigoti. Sant'Isidoro <span class="fnote">[Isidor., in Chron. Goth.]</span>
scrive che Teoderico tenne per
<i>anni quindici</i> il regno di Spagna, <i>quod
superstiti Amalarico nepoti suo reliquit</i>.
Però le note cronologiche del concilio
secondo di Toledo <span class="fnote">[Aguirre, Concilior. Hispan., tom. 2,
pag. 265.]</span>, che si dice tenuto
<i>anno V regni domini nostri Amalarici regis,
aera DLXV</i>, cioè nell'anno seguente
527, giustamente si possono credere
corrotte, e doversi ivi iscrivere <i>anno I</i>,
o pure <i>aera DLXXI</i>. Succedette in questo
anno uno de' più terribili tremuoti
che mai si udisse, perchè continuato per
molti mesi, per le cui scosse restò atterrata
quasi tutta la città nobilissima di
Antiochia, la quale dinanzi ancora avea
patito dei fierissimi continuati incendii.
Fra innumerabili altri restò sotto le rovine
oppresso <i>Eufrasio</i> patriarca di quella
città, ch'ebbe poi per successore <i>Efrem</i>.
Il piissimo imperador Giustino, per attestato
di Teofane <span class="fnote">[Theoph., in Chron.]</span>, udite queste nuove,
deposta la porpora e il diadema, passò
alcuni giorni col cilicio in lutto e in gemiti,
e da buon principe spedì tosto uffiziali
<span class="pagenum"><a id="Page_826"></a>[826]</span>
con immense somme d'oro per
salvare chi restava in vita, e per rimettere
in piedi la smantellata città. Portata
intanto a Roma la nuova della morte di
<i>Giovanni</i> papa, radunossi il clero per eleggere
il successore; ma insorsero dissensioni
tra gli elettori: accidente non
forestiere in somiglianti occasioni. Era
tuttavia vivo il re Teoderico; e, ossia che
egli volesse prevenire un nuovo scisma,
o pure, come pensa il cardinal Baronio,
che egli intendesse d'ingerirsi, come avea
anche preteso il re Odoacre, nell'elezione
de' romani pontefici, scrisse al senato di
Roma con proporre per papa <i>Felice</i> figliuolo
di Castorio, persona di sperimentata
virtù. Venne in questo mentre a morte
Teoderico, e ciò non ostante eletto dal
clero e dal popolo il suddetto <i>Felice</i>, quietamente
fu consecrato; e leggesi una lettera
del re Atalarico al senato romano <span class="fnote">[Cassiod., lib. 8, ep. 15.]</span>,
in cui si congratula, perchè nell'elezion
del pontefice si sieno conformati
all'intenzion dell'avolo suo, tutta
rivolta al pubblico bene, con aver proposto
un personaggio degno del sommo
sacerdozio. Si lamenta, e con ragione, il
cardinal Baronio di quest'atto di Teoderico,
perchè servì di esempio agl'imperadori
greci, franchi e tedeschi, per pretendere
di aver mano nell'elezione dei
sommi pontefici, stata in addietro sempre
libera, anche sotto gli Augusti pagani.
E tanto più se ne dovea dolere,
perchè dalla lettera di Atalarico abbastanza
si ricava che l'atto di Teoderico
ariano fu un <i>comandamento</i>, e ch'egli volle
essere <i>ubbidito</i>: usurpazione senza fallo
dei diritti della Chiesa di Dio, che nondimeno
passò in uso od abuso presso dei
susseguenti imperadori, benchè cattolici.
Era, siccome è detto di sopra, il nuovo
re <i>Atalarico</i> fanciullo, appena giunto all'età
di dieci anni: però assunse il governo
del regno <i>Amalasunta</i> sua madre,
donna di molto senno, con tenere anche
essa per suo secretario <i>Cassiodoro</i>, personaggio
riguardevolissimo di que' tempi,
<span class="pagenum"><a id="Page_827"></a>[827]</span>
e con pubblicar tutti gli editti, e fare
ogni altra risoluzione sotto nome del medesimo
Atalarico. Le prime funzioni furono
di significare al senato e popolo di
Roma, ai Romani e Goti abitanti in Italia
e nella Dalmazia, a <i>Liberio</i> prefetto delle
Gallie ed ai popoli d'esse Gallie, l'elezion
sua in re, fatta dal re suo avolo,
ed approvato di comune consentimento
non men dai Romani che dai Goti esistenti
in Ravenna. Di ciò fan fede varie
lettere di Cassiodoro <span class="fnote">[Cassiod., lib. 8, epist. 2, 3 et seq.]</span>. Ma quel che
più importa, Atalarico non fu pigro a
spedire ambasciatori e a notificare l'assunzione
sua al trono all'imperadore di
Oriente. Sopra di ciò è da vedere un'altra
lettera del mentovato Cassiodoro <span class="fnote">[Idem, ibid., ep. 1.]</span>,
indirizzata a <i>Giustiniano imperadore</i>. Ma
quivi, secondochè osservò l'Alamanni <span class="fnote">[Alamannus, in Notis ad Histor. Arcan.
Procopii.]</span>
è da scrivere <i>Giustino</i> imperadore, perchè
questi sopravvivendo molti mesi a
Teoderico, solamente morì nell'anno seguente,
ed in essa è chiamato <i>princeps
longaevus</i>: il che non può convenire a
Giustiniano, ed oltre a ciò Atalarico esprime
<i>primordia nostra</i>. Apparisce dalla
medesima lettera che Giustino Augusto
era in collera contra del re Teoderico,
e minacciava di fargli guerra, verisimilmente
per le crudeltà da lui esercitate
contro di papa <i>Giovanni</i> e contra
di <i>Boezio</i>, <i>Simmaco</i> ed altri senatori
romani, col pretesto di segrete intelligenze
con esso Giustino. Però Atalarico
si raccomanda per aver pace ed amicizia
con lui, con que' patti e con quelle
condizioni che l'avolo suo aveva ottenuto
dai predecessori di Giustino: fra le quali
possiamo credere che si comprendesse il
riconoscere la sovranità degl'imperadori
sopra il regno d'Italia. Fece buon effetto
questa supplichevol lettera di Atalarico,
perchè, finchè egli visse, non ebbe molestia
nè da Giustino nè da Giustiniano
suo successore. Fiorì circa questi tempi
<span class="pagenum"><a id="Page_828"></a>[828]</span>
<i>Dionisio esiguo</i>, ossia <i>picciolo</i>, Scita di
nazione, e monaco dottissimo nelle lingue
latina e greca. Fu condiscepolo di
<i>Cassiodoro</i>, e però sembra che abitasse
in Roma. Le opere da lui scritte si trovano
registrate dagli scrittori della storia
letteraria ecclesiastica.
</p>
<hr />
</div>

<div class="chapter">
<h2 class="hidden"><a id="DXXVII"></a>DXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Felice IV</span> papa 2.</td>
  </tr>
  <tr>
    <td><span class="smcap">Giustiniano</span> imperadore 1.</td>
  </tr>
  <tr>
    <td><span class="smcap">Atalarico</span> re 2.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Vezio Agorio Basilio Mavorzio</span> senza
collega.
</p>

<p>
Fu console creato in Occidente questo
<i>Mavorzio</i>, i cui nomi e cognomi si
leggono negli antichi testi di Orazio poeta,
emendati e riveduti da lui con altri
codici più antichi, a lui somministrati da
Felice oratore romano. L'iscrizione fatta
da esso Mavorzio si legge nella prefazione
del Bentleio all'edizione di Orazio,
ed anche ne' Fasti del Relando. Console
non fu creato in Oriente, o questo è taciuto
ne' Fasti, perchè non doveano per
anche essere composte le differenze insorte
fra le due corti. Probabilmente in
quest'anno <i>Amalasunta</i> madre e tutrice
del re <i>Atalarico</i> stabilì un aggiustamento
con <i>Amalarico</i> re dei Visigoti, di cui ci
lasciò la notizia Procopio <span class="fnote">[Procop., de Bell. Goth., lib. 1, cap. 13.]</span>. Pretendeva
Amalarico tutto il tratto di paese
che Alarico re avolo suo aveva goduto
nelle Gallie, cominciando dai confini dell'Italia.
Si venne ad una convenzione, e
ad Atalarico re d'Italia toccò tutta la
Provenza col resto del paese conquistato
fino al fiume Rodano. Ad Amalarico fu
ceduto quanto di là dal Rodano andava
ad unirsi col regno de' Visigoti in Ispagna.
Per attestato del medesimo storico <span class="fnote">[Idem, ibid., cap. 2.]</span>,
seguitava a governare il regno Amalasunta,
donna dotata di gran prudenza,
zelante della giustizia, e provveduta
d'animo più che virile. Restituì essa
<span class="pagenum"><a id="Page_829"></a>[829]</span>
ai figliuoli di <i>Simmaco</i> e di <i>Boezio</i> i beni
paterni già confiscati, e si andava guadagnando
l'amor di ciascuno colla clemenza
e col guardarsi, per quanto poteva,
dal gastigare nella vita e nella roba
i suoi sudditi. Da lei era allevato il figliuolo
alla maniera romana, facendolo
anche andare alla scuola per istudiar le
arti liberali. Deputò essa al di lui governo
de' più assennati della sua nazione.
Avvenne, che trovatolo un dì in fatto nella
camera, gli diede uno schiaffo, per cui
egli piangendo scappò via. I Goti, ciò saputo,
se n'alterarono forte, e dissero villanie
contra d'Amalasunta, quasi ch'ella
volesse far crepare d'affanni il figliuolo,
per poi rimaritarsi e comandare a bacchetta.
Però un giorno i primati dei Goti
andarono a trovarla per dirle che lor
non piaceva la maniera da lei tenuta nell'educazion
del figliuolo. Essere lo studio
delle lettere nemico dell'armi, perchè ispirava
della viltà e timidezza. Aver essi
bisogno di un re non letterato, ma guerriero
ed avvezzo all'armi militari. Che
Teoderico neppur sapea leggere o scrivere
il suo nome, e pure avea fatto tremare
tanti popoli, fatte tante conquiste,
nè avea egli mai permesso che i Goti andassero
alla scuola, con dire che non
avrebbero maneggiata asta e spada con
animo intrepido coloro che si fossero accostumati
ad aver paura della sferza. Però
non voler essi tanti pedanti per suo figliuolo;
ma ch'ella scegliesse de' giovani
di età uguale, che convenissero con esso
lui, ed egli attendesse secondo i costumi
della nazione, ad imparar la maniera di
regnare. Benchè ad Amalasunta dispiacesse
una sì fatta pretensione, pure, temendo
delle novità, mostrò d'aver cari
i loro consigli, e fece quanto desideravano.
Di qui venne poi la rovina di Atalarico.
</p>

<p>
In Oriente si sentiva già l'imperadore
<i>Giustino</i> pesar gli anni addosso, e
trovavasi malconcio di sanità, a cagione
di un'ulcera in un piede, fatta molti anni
prima da colpo di saetta in una
<span class="pagenum"><a id="Page_830"></a>[830]</span>
battaglia <span class="fnote">[Theoph., in Chronogr. Marcell. Comes, in
Chron. Alexandr.]</span>. Però pensò a dichiarare il suo
successore; e questi fu <i>Giustiniano</i>, figliuolo
di <i>Vigilanzia</i> sua sorella, che
pria godeva il titolo di <i>nobilissimo</i>, ed era
pervenuto all'età di circa quarantatrè
anni. Nel dì 4 d'aprile di quest'anno
il fece coronar imperadore e il prese
per suo collega. Se vogliam credere a
Procopio <span class="fnote">[Procop., in Histor. Arcana, cap. 9.]</span>, scrittore sospetto in ciò
che riguarda Giustiniano, il senato e popolo
di Costantinopoli mal volentieri, e
solamente per paura, acconsentì a questa
elezione, conoscendo assai che Giustiniano
abbondava più di vizii che di
virtù. Zonara <span class="fnote">[Zonar., in Annal.]</span>, per lo contrario, scrive
che il senato stesso fece più istanze a
Giustino perchè gli desse la porpora.
Dopo questa funzione passarono appena
quattro mesi, che Giustino aggravato
dalla malattia terminò i suoi giorni:
principe per la sua moderazione e pel
suo zelo in favore della religion cattolica
degno di vita più lunga. Pertanto
venne <i>Giustiniano</i> Augusto a restar solo
nel governo de' popoli, ch'egli assunse
con gran vigore. Non era già egli principe
ignorante affatto delle lettere, come
gran tempo è stato creduto per un testo
scorretto di Suida, il quale, siccome hanno
dipoi riconosciuto gli eruditi, attribuì
quest'ignoranza a Giustino <span class="fnote">[Alamannus, in Notis ad Histor. Arcan.
Procopii.]</span>, e
non già a Giustiniano, il quale anzi si sa
dal suddetto Procopio, da Teofane e da
altri, che fu principe istruito nelle scienze
e nelle arti, e mostrossi versato nella
stessa teologia, talvolta ancora più del
dovere. Avea egli tentato in addietro di
prendere per moglie <i>Teodora</i>, figliuola di
Acacio, sopraintendente del serraglio delle
fiere destinate per le caccie dell'anfiteatro:
donna allevata fra i commedianti,
e ch'egli aveva levato dal pubblico
postribolo e tenuta sempre per sua concubina.
Ma finchè visse <i>Eufemia</i> imperadrice
<span class="pagenum"><a id="Page_831"></a>[831]</span>
moglie di Giustino, e <i>Vigilanzia</i>
sua madre, che si opposero a sì fatto
obbrobrio, non si attentò di eseguir la
sua intenzione. Mancate esse di vita, la
sposò; e dappoichè fu creato imperadore,
poco stette a dichiararla Augusta: il
che dovette dar motivo di molte mormorazioni
al popolo, e di maggiori querele
col tempo, per essere stata questa
ambiziosa, furba ed interessata donna
uno strumento e mantice di molte iniquità,
e un flagello della religione cattolica
in Oriente. Nel presente anno, per
quanto abbiamo da Sigberto <span class="fnote">[Sigebertus, in Chron.]</span> e da
Paolo Diacono <span class="fnote">[Paulus Diaconus, Histor. Longobardor.,
lib. 1, cap. 22.]</span>, i <i>Longobardi</i> sotto il
re loro <i>Audoino</i>, dopo avere molto indebolito
il regno degli Eruli, dalla Moravia,
dove si crede che prima fossero giunti,
passarono nella Pannonia, oggidì Ungheria,
e quivi stabilirono la loro abitazione
e signoria. Ma Procopio mette molto più
tardi <span class="fnote">[Procop., de Bell. Goth., lib. 2, cap. 22.]</span> il regno di Audoino, e, secondo
lui, siccome vedremo, anche nell'anno
539 regnava il re loro <i>Vaci</i>, ossia <i>Vaccone</i>,
al quale succedette <i>Valtari</i>, e poscia
<i>Audoino</i>.
</p>
<hr />
</div>

<div class="chapter">
<h2 class="hidden"><a id="DXXVIII"></a>DXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Felice IV</span> papa 3.</td>
  </tr>
  <tr>
    <td><span class="smcap">Giustiniano</span> imperadore 2.</td>
  </tr>
  <tr>
    <td><span class="smcap">Atalarico</span> re 3.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Giustiniano Augusto</span> per la seconda
volta senza collega.
</p>

<p>
Solennizzò Giustiniano Augusto questo
secondo suo consolato con tal profusione
di danaro al popolo, che, per
attestato di Teofane <span class="fnote">[Theoph., in Chron.]</span> e dell'autore della
Cronica Alessandrina <span class="fnote">[Chron. Alexandr.]</span>, niuno mai
de' precedenti imperadori avea fatto altrettanto.
Circa questi tempi esso Giustiniano
pubblicò una legge <span class="fnote">[L. 5, C. de summ. Trin.]</span> in favore
<span class="pagenum"><a id="Page_832"></a>[832]</span>
della Chiesa e dottrina cattolica, con riprovar
tutte le eresie, e nominatamente
quelle di Nestorio, Eutiche ed Apollinare,
ed intimar pene rigorose contro i seguaci
delle medesime. Ed affinchè fosse meglio
amministrata la giustizia, ordinò
con altra legge <span class="fnote">[Justinian., Novell. LXXXVI.]</span> (non si sa in qual
tempo) che i litiganti ricorressero ai
giudici del paese; e qualora non fosse
fatta loro giustizia, o non si sbrigassero
le cause, facessero ricorso ai vescovi, i
quali si prenderebbono la cura di ricordare
ai giudici il loro dovere; e non
giovando un tale avviso, ne scriverebbono
a dirittura all'imperadore. Altre
utili provvisioni si leggono in essa Novella.
Scrisse ancora Procopio <span class="fnote">[Procop., de Ædific. Justin., lib. 1.]</span>, in
tempo ch'era ben affetto a Giustiniano,
qualmente questo Augusto digiunava
due dì della settimana, mangiava cibi
semplici, beveva acqua, poco dormiva;
e tutta la giornata e parte ancora della
notte impiegava in accudire agli affari
del pubblico e proprii, di maniera che
non dee recar maraviglia se ad un principe
di tanta attività ed applicazione riuscissero
poi con felicità tante sue imprese,
come vedremo. Non era peranche
mancato di vita l'imperador Giustino,
quando insorsero dissensioni fra lui e i
Persiani, perchè <i>Zato</i> re dei popoli lazii
s'era sottoposto ad esso imperio. Perciò
Giustino, secondochè s'ha da Procopio <span class="fnote">[Idem, de Bell. Pers., lib. 1, cap. 12.]</span>,
avea spedito per suoi generali
in aiuto dei Lazii <i>Sitta</i> e <i>Belisario</i> assai
giovanetti, che diedero un guasto grande
alle contrade di Persia. Sotto quest'anno
si raccoglie da Teofane e dalla Cronica
Alessandrina, che crescendo l'impegno
della guerra coi Persiani, Giustiniano
inviò contra d'essi per sostenere
i Lazii un esercito, di cui furono generali
<i>Belisario</i>, <i>Cirico</i> ed <i>Ireneo</i>. Non si
accordavano questi capi insieme, e però,
secondo il solito, andò male la faccenda.
Furono essi in una battaglia sconfitti
<span class="pagenum"><a id="Page_833"></a>[833]</span>
dai Persiani, e a questa disgustosa nuova
entrato in collera Giustiniano, richiamò
tutti e tre que' generali, e in luogo
loro inviò <i>Pietro</i>, già notaio e capitano
di milizie, il quale unitosi coi Lazii ebbe
miglior fortuna, e diede di molte percosse
ai Persiani.
</p>

<p>
Guadagnò eziandio questo indefesso
Augusto alla sua divozione il re degli
Eruli (scorrettamente nel testo di Teofane
chiamati <i>Eluri</i>) per nome <i>Greti</i>,
il quale si fece cristiano, e divenne suo
collegato. Tirò inoltre nel suo partito
<i>Bonzere</i> regina, che comandava a cento
mila Unni, ed un altro re degli Unni,
cioè de' Tartari, nomato <i>Gorda</i>, il quale
medesimamente si fece battezzare, tenuto
al sacro fonte dallo stesso imperadore.
Costui fu da lì innanzi buon amico
e confederato del greco imperio. Applicossi
parimente Giustiniano a varie
fabbriche. Il luogo appellato Sica in faccia
di Costantinopoli fu da lui riedificato,
cinto di mura, ornato di un teatro
e del titolo di città, con cominciare ad
essere nominato Giustinianopoli. Fece
un bagno pubblico in Costantinopoli e
una cisterna, con restaurare i suoi acquedotti,
già fabbricati da Adriano imperadore,
ma un pezzo fa diroccati: il
che riuscì di gran sollievo alla città, che
dianzi penuriava d'acqua. Fece, per testimonianza
di Marcellino conte <span class="fnote">[Marcell. Comes, in Chron.]</span>, un
magnifico trono nel Circo, e i portici
dove sedevano i senatori a mirar le corse
de' cavalli. Ordinò inoltre che si rimettesse
in buon essere e si fortificasse
la città di Palmira, per difesa della Fenicia
e della Palestina. Finalmente levò
quasi tutte le chiese agli eretici e le diede
ai cattolici. Tali furono i gloriosi principii
del governo dell'imperador Giustiniano.
Ma così lieti giorni vennero funestati, per
testimonianza di Teofane <span class="fnote">[Theoph., in Chronogr.]</span>, da un secondo
furioso tremuoto, che nel dì 29 di
novembre per un'ora continua sì terribilmente
scosse la città d'Antiochia, che
<span class="pagenum"><a id="Page_834"></a>[834]</span>
tutto quanto era rimasto in piedi nel
precedente anno 526, e quanto era stato
rifabbricato dipoi, andò a terra con tutte
le mura della città. Perirono sotto
questo nuovo flagello circa quattro mila
ed ottocento settanta persone, con sommo
cordoglio dell'imperador Giustiniano
e di Teodora Augusta sua moglie, che
contribuirono dipoi somme grandi di
oro per far sorgere di nuovo l'atterrata
città, e vollero che da lì innanzi se
le desse il nome di <i>Teopoli</i>, cioè a dire di
<i>città di Dio</i>. A questi tempi riferir si potrebbe
una lettera <span class="fnote">[Cassiod., lib. 8, ep. 24.]</span> del re <i>Atalarico</i>
scritta al clero della Chiesa romana,
con ordinare che da lì innanzi chi avrà
liti contra d'esso clero debba ricorrere
al papa, e cercare da lui la giustizia, intimando
la pena di dieci libbre d'oro a
chi contravvenisse. Leggesi in Pavia una
iscrizione, rapportata dal conte Mezzabarba <span class="fnote">[Mediobarb., Numism. Imperator.]</span>,
ed indicante che in quest'anno
esso re Atalarico fece fabbricare in
quella città i sedili occorrenti al popolo
per assistere agli spettacoli.
</p>
<hr />
</div>

<div class="chapter">
<h2 class="hidden"><a id="DXXIX"></a>DXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Felice IV</span> papa 4.</td>
  </tr>
  <tr>
    <td><span class="smcap">Giustiniano</span> imperadore 3.</td>
  </tr>
  <tr>
    <td><span class="smcap">Atalarico</span> re 4.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Decio</span> juniore senza collega.
</p>

<p>
Notò il padre Pagi <span class="fnote">[Pagius, Crit. Baron., ad hunc ann.]</span> che questo
<i>Decio</i> console occidentale fu figliuolo di
<i>Venanzio</i> stato console nell'anno 507, e
fratello di <i>Paolino</i>, che vedremo console
nell'anno 534. Vien appellato <i>juniore</i> a
distinzione di <i>Decio</i>, che fu console Dell'anno
486, siccome personaggio della
medesima famiglia. Dopo la morte di
<i>Trasamondo</i> re dei Vandali in Africa,
restò vedova di lui <i>Amalafreda</i> sorella
del re Teoderico. Donna avvezza a comandare,
non si dovea trovar molto
contenta sotto <i>Ilderico</i>, ch'era succeduto
<span class="pagenum"><a id="Page_835"></a>[835]</span>
nel regno a Trasamondo, e fu creduto
ch'essa tenesse mano a qualche trattato
contra lo stato del re novello. Laonde
questi, tuttochè uomo lontano dalla crudeltà,
le levò la libertà con imprigionarla.
Ciò avvenne, per quanto abbiamo da
Procopio <span class="fnote">[Procop., de Bell. Vandal., lib. 1, cap. 4.]</span>, vivente ancora il re Teoderico,
il quale non sapeva già digerire
l'aspro trattamento che si faceva alla
sorella; ma perchè troppo sarebbe costato
il mettere insieme una grande armata
navale per portare la guerra in
Africa, gli convenne soffocare i risentimenti
e il prurito della vendetta. Morto
poi Teoderico, la cui grandezza avea
trattenuto Ilderico da più violente risoluzioni,
e regnando <i>Atalarico</i> fanciullo,
da cui poco si potea temere, Ilderico,
per quanto ne corre la fama, fece levar
di vita <i>Amalafreda</i>. Il tempo non si sa.
Bensì sappiamo, che pervenuto l'avviso
di questa crudel risoluzione alle orecchie
del re Atalarico e di <i>Amalasunta</i> sua
madre, altamente se ne adirarono. Per
questa cagione Atalarico spedì in Africa
degli ambasciatori con lettera <span class="fnote">[Cassiod., lib. 9, ep. 1.]</span> ad Ilderico,
in cui si duole della morte violentemente
inferita alla sua parente, con
dire che s'ella fosse stata rea delle decantate
e forse insussistenti congiure,
egli avrebbe dovuto rimetterla nelle di
lui mani per essere giudicata, e non già
torle la vita senza saputa, e però con
disprezzo del re d'Italia, e con obbrobrio
di tutta la nazion gotica. Però vuol
sapere come egli possa scusare un tal
fatto; e qualora pretendesse essere mancata
Amalafreda di morte naturale, voleva
nelle mani persone atte a comprovarne
la verità. Altrimenti protestava
essere rotta la pace, e terminati i patti
durati fin qui fra loro. Qual esito avesse
questa ambasciata, non è giunto a nostra
notizia; ma probabilmente di qua
ebbe origine la caduta del re Ilderico,
di cui parleremo nell'anno seguente.
<span class="pagenum"><a id="Page_836"></a>[836]</span>
Fra l'altre belle imprese, alle quali si
applicò <i>Giustiniano</i> Augusto, una principalmente
fu in questi tempi quella
di far unire e ordinare in un Codice tutte
le leggi meritevoli d'approvazione e
di uso fin allora pubblicate dai precedenti
Augusti e da lui stesso. Fin sotto
Diocleziano imperadore erano stati composti
i Codici <i>gregoriano</i> ed <i>ermogeniano</i>.
Da Teodosio juniore venne successivamente
compilato il Codice <i>teodosiano</i>, la
cui autorità lungo tempo durò nelle Gallie.
Ma Giustiniano, che aspirava per
ogni verso a dilatar la gloria del suo nome,
fece comporre un Codice nuovo,
chiamato perciò di <i>Giustiniano</i>, con abolire
l'autorità de' precedenti, e prescrivere
l'uso di questo a tutta la giurisprudenza
e al governo del romano imperio.
Io non so come Marcellino conte <span class="fnote">[Marcell. Comes, in Chron.]</span> ne
differisca la pubblicazione sino all'anno
531. Noi sappiamo dalla prima legge di
esso Codice aver Giustiniano nell'anno
528 data l'incombenza di compilar questo
Codice a <i>Giovanni</i>, <i>Leonzio</i>, <i>Foca</i>, ed
altri patrizii e primarii uffiziali della sua
corte. Poscia abbiamo non solamente
dalla Cronica Alessandrina <span class="fnote">[Chron. Alexandr.]</span>, ma eziandio
dalla seconda legge del medesimo
Codice, data sotto il <i>consolato di Decio</i>,
che nel presente anno esso fu confermato
e pubblicato; e poscia nell'anno 534
venne il medesimo espurgato e corretto,
come apparisce dalla legge terza. Del
merito e dell'utilità di questo insigne
libro non occorre che qui si parli. Ben
è vero essere stato osservato da Jacopo
Gotofredo <span class="fnote">[Gothofr., in Praefatione ad Cod. Theod.]</span> e da altri dottissimi giurisconsulti,
che <i>Triboniano</i>, della cui opera
principalmente si servì Giustiniano per
darci il suo Codice, quale oggi l'abbiamo,
si prese una soverchia libertà, con
ommettere, troncare, mutare e sconvolgere
a suo capriccio le leggi degli antecedenti
Augusti, con aver poscia i copisti
aggiunti molti altri errori e difetti al
<span class="pagenum"><a id="Page_837"></a>[837]</span>
Codice stesso. Suida <span class="fnote">[Suidas, in Excerptis, tom. 1, Histor. Byz.]</span> lasciò scritto
essere stato <i>Triboniano</i> gran giureconsulto
pagano, nimico de' cristiani, adulatore,
smoderatamente interessato fino
a vendere la giustizia per danaro. E Procopio <span class="fnote">[Procop., Histor. Arcana.]</span>
aggiugne ch'egli ogni dì aboliva
una legge vecchia o ne fabbricava
una nuova. Per relazione di Teofane <span class="fnote">[Theoph., in Chronogr.]</span>,
in questi tempi i Giudei e Samaritani
della Palestina, ribellatisi all'imperio di
Oriente, coronarono per loro re un certo
Giuliano, e contra de' cristiani esercitarono
rapine, stragi ed incendii. Non
perdè tempo l'imperador Giustiniano a
spedire un buon corpo di truppe armate
colà, che estinsero il fuoco acceso colla
morte dello stesso Giuliano; ma fu cagione
questa lor sollevazione che il re di
Persia, quantunque l'imperadore gl'inviasse
<i>Ermogene</i> suo ambasciatore per
trattar di pace, ne disprezzasse le proposizioni,
confidato nella promessa di un
soccorso di cinquanta mila persone, fattagli
da essi Giudei e Samaritani. Appartiene
all'anno presente il celebre concilio
II Arausicano, cioè di Oranges, in
cui furono condannati gli errori de' semipelagiani;
concilio poscia approvato e
confermato da papa Bonifazio II, che
nell'anno seguente succedette a Felice IV
papa.
</p>
<hr />
</div>

<div class="chapter">
<h2 class="hidden"><a id="DXXX"></a>DXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Bonifazio II</span> papa 1.</td>
  </tr>
  <tr>
    <td><span class="smcap">Giustiniano</span> imperadore 4.</td>
  </tr>
  <tr>
    <td><span class="smcap">Atalarico</span> re 5.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Lampadio</span> ed <span class="smcap">Oreste</span>.
</p>

<p>
Hanno creduto il Panvinio <span class="fnote">[Panvin., in Fast. Cons.]</span> e il
padre Pagi <span class="fnote">[Pagius, Crit. Baron.]</span> che amendue questi
consoli fossero creati in Occidente. Di
<i>Oreste</i> sembra certo; non so se possa
dirsi lo stesso di <i>Lampadio</i>, al qual ho
<span class="pagenum"><a id="Page_838"></a>[838]</span>
io aggiunto il nome di <i>Flavio</i> coll'autorità
di due marmi da me rapportati altrove <span class="fnote">[Thesaur. Nov. Inscript., pag. 425.]</span>.
Credesi che mancasse di vita
in quest'anno <i>Felice</i> IV papa, nel mese
di ottobre, come ha Anastasio <span class="fnote">[Anastas. Biblioth., in Felice.]</span>, o pur
di settembre, come pretende il padre Pagi.
Ebbe per successore <i>Bonifazio</i> II, ma
non senza scisma, perchè fu contra di
lui eletto papa <i>Dioscoro</i>. La morte poco
dipoi accaduta di costui rimise la calma
nella Chiesa romana. Finora avea <i>Ilderico</i>
re dei Vandali in Africa governato
pacificamente quel regno e mantenuta
un'ottima corrispondenza ed amicizia con
Giustiniano, prima ancora del suo innalzamento
al trono imperiale, mercè di
molti regali che continuamente passavano
fra loro. Presso del medesimo Ilderico,
per attestato di Procopio <span class="fnote">[Procop., de Bell. Vandal., lib. 1, cap. 9.]</span>, era in grande
autorità <i>Gelimere</i> suo parente, perchè
pronipote del fu re Genserico e il più
vicino a succedergli nel regno, uomo bellicoso,
ma insieme astuto e maligno. Costui
tanto seppe far coi principali della
nazion vandalica, con rappresentar loro
la dappocaggine d'Ilderico, vinto nella
precedente battaglia dai Mori, e l'intollerabil
profusione dell'oro impiegato da
lui per istar bene in grazia della corte di
Costantinopoli, che s'indussero ad accettarlo
per re, e ad imprigionare lo stesso
Ilderico con alcuni suoi ministri. Non è
improbabile che <i>Atalarico</i> re d'Italia, o,
per dir meglio <i>Amalasunta</i>, sua madre
segretamente o accendessero o avvalorassero
questo fuoco in vendetta di <i>Amalafreda</i>,
uccisa per ordine di esso Ilderico.
Portò di grandi conseguenze e mutazioni
nell'Africa, siccome vedremo, la
caduta di quel principe. Sotto questo
anno, continuando tuttavia la guerra coi
Persiani, narra Teofane <span class="fnote">[Theoph., in Chron.]</span> che <i>Giustiniano</i>
imperadore mosse una gravissima
persecuzione contra di quanti gentili ed eretici
si trovavano nell'imperio d'Oriente,
<span class="pagenum"><a id="Page_839"></a>[839]</span>
con cacciarli da tutti i pubblici impieghi,
confiscare i loro beni, e dar loro il
tempo di soli tre mesi per ravvedersi.
Procopio <span class="fnote">[Procop., in Hist. Arcan., cap. II.]</span> anch'egli fa fede di questi
editti e processi, fatti da esso Augusto (se
vogliamo credere a lui) non per buono
zelo, ma per occupare i beni e ricchezze
de' montanisti, sabbaziani ed altri molti
eretici. Le chiese specialmente degli ariani
erano piene di vasi e di suppellettili
preziose d'oro e di argento, e di pietre
e gemme di gran valore. Tutto passò nell'erario
imperiale. Moltissimi furono tagliati
a pezzi dal popolo, altri dalla giustizia
uccisi, e grande fu il numero di coloro
che abbracciarono la religion cristiana
e cattolica in apparenza, ma con ritenere
internamente gli errori delle lor sette. Seguitò
ancora nel presente anno lo stesso
Augusto la guerra contro ai Giudei e Samaritani
ribelli, con incredibile strage dei
medesimi, e col guasto di tutto il paese,
tanto che furono i rimasti in vita costretti
ad implorare il perdono dell'imperadore,
rimanendo ancora involti in quelle sciagure
i cristiani di quelle contrade, perchè
obbligati a pagar da lì innanzi dei
gravi tributi. Circa questi tempi fioriva
per virtù e per miracoli <i>san Benedetto</i>,
ristauratore e propagatore del monachismo
in Italia, e a poco a poco per tutto
l'Occidente. Altri monasteri e monachi
prima di lui si videro in queste parti, ma
non così bene regolati come i fondati
poscia da lui. Da Subbiaco, dov'egli visse
per alcun tempo, passò a Monte Casino,
e quivi edificò il celebre suo monistero,
dal quale poi presero norma tutti gli altri
sì d'uomini che di vergini sacre, che
o si sottoposero alla regola prescritta con
tanta discrezione e prudenza dal santo
abate, o furono fondati a tenore della
medesima. In quest'anno, per relazion
di Marcellino conte <span class="fnote">[Marcell. Comes, in Chron.]</span>, quel Mundone,
che vedemmo all'anno 505 vincitore dei
Greci coll'aiuto del re Teoderico nell'Illirico,
creato poi da Giustiniano Augusto
<span class="pagenum"><a id="Page_840"></a>[840]</span>
generale delle milizie in esso Illirico,
valorosamente costrinse alla fuga i Goti
orientali venuti ad infestar quella provincia.
Ed altrettanto fece coi Bulgari che
erano iti a bottinar nella Tracia.
</p>
<hr />
</div>

<div class="chapter">
<h2 class="hidden"><a id="DXXXI"></a>DXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Bonifazio II</span> papa 2.</td>
  </tr>
  <tr>
    <td><span class="smcap">Giustiniano</span> imperadore 5.</td>
  </tr>
  <tr>
    <td><span class="smcap">Atalarico</span> re 6.</td>
  </tr>
</table>

<p class="cons">
<i>Senza consoli.</i>
</p>

<p>
È ignoto il motivo per cui niun console
fu creato in quest'anno nè in Occidente
nè in Oriente. A contrassegnar dunque il
presente anno fu usata la formula <i>post
consulatum Lampadii et Orestis</i>. Seguitava
intanto <i>Amalasunta</i> madre del re <i>Atalarico</i>
a governar con senno e coraggio
il regno d'Italia, ma non già colla fortuna
di piacere a tutti i suoi, parte de' quali
avrebbe volentieri prese le redini del governo,
e parte per odii particolari mal
sofferiva il vedere in mano di donna la
autorità regale. Accortasi Amalasunta
del loro mal animo, e temendo di novità
per certi segni di congiure ordite col
pretesto di difendere le frontiere del regno,
mandò i tre principali capi dei Goti,
più sospetti degli altri, separatamente in
diversi luoghi. Ma non bastò il ripiego.
Fu avvertita ch'essi per via di lettere
continuavano le trame, affin di levarle
di mano la tutela del figliuolo e il governo:
cosa che finalmente l'indusse a
liberarsi colla violenza dalla petulanza
di costoro. Procopio è quello che ne fa
il racconto <span class="fnote">[Procop., de Bell. Goth., lib. 1, cap. 2.]</span>. Coltivava essa una buona
amicizia con Giustiniano Augusto, e i
regali doveano stringere questo nodo.
Scrisse a lui per sapere, se, qualora le
venisse talento d'andare a Costantinopoli,
ella sarebbe amorevolmente accolta.
<i>Sempre che venga, sarà la ben venuta</i>, fu
la risposta di Giustiniano. Allora Amalasunta
spedì a Durazzo in Albania una
nave con alcuni suoi fidati ministri, e
quaranta mila libbre d'oro, oltre ad altri
<span class="pagenum"><a id="Page_841"></a>[841]</span>
ricchissimi mobili, con ordine di fermarsi
quivi finchè fossero avvisati d'altre
sue risoluzioni. E così fece, perchè,
se le fosse occorso di dover fuggire, fosse
provveduto alla sua sicurezza e sussistenza.
Dopo di che scelti alcuni dei più bravi
e fedeli suoi tra i Goti, comandò loro di
levar con destrezza dal mondo que' tre
personaggi, divenuti oramai intollerabili
e incompatibili colla sua reggenza. Felicemente
fu da essi eseguito un tal ordine;
ed Amalasunta, liberata da quella
persecuzione, più non pensò al viaggio
d'Oriente, e richiamata la nave a Ravenna,
continuò con vigore ad amministrare
il regno d'Italia. Aveva <i>Amalarico</i>
re de' Visigoti in Ispagna sposata <i>Clotilde</i>
sorella dei re Franchi, avvisandosi con
questo parentado di salvare dalla lor potenza
gli stati da lui posseduti nella Gallia,
oggidì appellati la Linguadoca. Abitava
egli in Narbona per essere più pronto
alla difesa, stante il timore che egli avea
de' soli Franchi. L'esempio di Alarico
suo padre, da essi sconfitto ed ucciso,
mai non gli si partiva dagli occhi. Non
servirono preghiere nè minacce <span class="fnote">[Gregor. Turonensis, lib. 3, cap. 10.]</span>, perchè
Clotilde, allevata nella religion cattolica
e piissima principessa, volesse, non
dirò cangiar credenza, ma neppur comunicare
coi Visigoti ariani ne' sacri misteri.
Era perciò essa vilipesa dal popolo,
strapazzata dal marito, che giunse anche
a batterla con tal crudeltà, ch'ella potè
inviare al re <i>Childeberto</i> suo fratello un
fazzoletto tinto del suo sangue, con pregarlo
di liberarla da quel tiranno. E nol
pregò indarno. Childeberto con un'armata
marciò verso Narbona, ed Amalarico
intimidito se ne fuggì; ma ritornato
indietro per prendere alcune robe preziose,
nella porta della città fu ucciso dai
suoi. Gregorio Turonense non parla di
alcun fatto d'armi. Solamente nelle giunte
marginali alla Cronica di Vittor Tunonense <span class="fnote">[Victor Turonensis, apud Canisium, tom. 1.]</span>
si legge che il re Amalarico
nella battaglia di Narbona fuggendo si
<span class="pagenum"><a id="Page_842"></a>[842]</span>
ritirò in Barcellona, dove, percosso da
una corta accetta, restò morto. Abbiamo
anche la testimonianza di sant'Isidoro <span class="fnote">[Isidor., in Chron. Goth.]</span>,
là dove scrive che Amalarico fu <i>presso
Narbona</i> superato da <i>Ildeberto</i> re dei
Franchi, e dopo essere scappato a Barcellona,
caduto in dispregio del suo popolo,
quivi dall'esercito fu inviato all'altro
mondo. Ebbe per successore <i>Teode</i>,
ricchissimo e scaltro Visigoto, di cui parlammo
di sopra all'anno 526; e v'ha
fondamento di credere, esser egli stato
il medesimo che o levò o fece levar la
vita ad Amalarico, perchè col tempo assassinato
anch'egli, ordinò prima di morire
che l'assassino non fosse gastigato.
<i>Giacchè,</i> disse egli, <i>Dio per la man di costui
mi fa patir la pena di un simile misfatto
altre volte da me commesso.</i>
</p>

<p>
Ma la vittoria riportata sopra i Visigoti
dal re Childeberto non fu di conseguenza,
sapendosi che tuttavia restarono
essi in possesso e dominio degli stati che
godevano nelle Gallie, cioè della Linguadoca;
ed altro non guadagnò Childeberto
che di ricondurre seco la sorella Clotilde,
la quale nel cammino terminò i suoi
giorni, vinta probabilmente dall'afflizion
per le sue disgrazie. Venne bensì fatto a
<i>Teoderico</i> re d'Austrasia, fratello d'esso
Childeberto, circa questi tempi, di conquistar
la Turingia, colla morte d'<i>Ermenfredo</i>
re di quel paese. Questi si fidò
troppo delle parole e promesse di esso
re Teoderico, cioè d'un principe che soltanto
s'ingrandisse, non badava nè a
parentela nè a giuramenti, e che giunse
fino a tentar di assassinare il re <i>Clotario</i>,
re di Soissons, suo fratello, dopo essersi
servito delle forze di lui per impadronirsi
della Turingia. Tali erano allora i
re franchi, presi troppo dalla febbre dell'ambizione,
cioè dell'ansietà dì dilatare
il loro dominio. E che non fossero da
meno di <i>Teoderico</i> i suoi fratelli <i>Clotario</i>
e <i>Childeberto</i>, lo potremo conoscere da
un fatto de' più crudeli e barbari che mai
si leggano nelle storie. Era morto, come
<span class="pagenum"><a id="Page_843"></a>[843]</span>
dicemmo di sopra, <i>Clodomiro</i> re di Orleans,
quarto loro fratello, nella battaglia
contra i Borgognoni. S'impadronirono
tosto dei di lui stati Clotario e Childeberto,
ancorchè egli lasciasse dopo di
sè tre piccioli figliuoli. Erano questi allevati
dalla piissima regina Clotilde loro
avola, e madre dei due re suddetti, che
teneramente gli amava. Saltò in cuore a
Clotario, che crescendo in età questi
principi suoi nipoti, vorrebbono gli stati
paterni, e che bisognava trovarci rimedio <span class="fnote">[Gregor. Turonens., lib. 3, cap. 28.]</span>.
Però venuto a Parigi col re Childeberto,
amendue di concerto misero le
guardie ai due principini maggiori di
età, e poi mandarono a Clotilde lor madre
una spada nuda e un paio di forbici,
con dirle, che il destino dei nipoti dipendeva
dall'elezione ch'ella facesse di volerli
o morti o cherici. Scappò detto alla
buona regina, sorpresa da estremo dolore,
che amerebbe piuttosto di vederli
morti, che vivi senza regno. Di più non ci
volle, perchè Clotario, fattigli venire alla
presenza sua e del fratello Childeberto,
piantasse un coltello nel cuore a Teobaldo
il maggiore, ch'era in età di dieci anni
circa. A questa vista <i>Guntario</i> suo minor
fratello, in età di sette in otto anni, gridando
e piangendo si gettò ai piedi di Childeberto
suo zio, e abbracciatigli i ginocchi,
il pregò di salvargli la vita. Non potè
Childeberto ritenere le lagrime, e rivoltosi
al fratello, cominciò a scongiurarlo
che non volesse ucciderlo, con offrirgli
quanto volesse per questo. Ma l'inumano
Clotario furiosamente gli rispose:
<i>Se non mi lasci il fanciullo, io t'immergo
questo ferro nel seno</i>. Childeberto si
strappò d'attorno l'infelice principe, che
tosto rimase anch'egli scannato da Clotario.
Furono eziandio uccisi i loro governatori
e famigli. Dopo di che i due re
divisero fra loro gli stati del terzo loro
nipote infante, nominato <i>Clodoaldo</i>, che
ebbe la fortuna di essere trafugato da
alcuni amorevoli, e divenuto poi monaco,
finì in santa pace i suoi giorni.
</p>
<hr />
</div>

<div class="chapter">
<p>
<span class="pagenum"><a id="Page_844"></a>[844]</span>
</p>

<h2 class="hidden"><a id="DXXXII"></a>DXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Giovanni II</span> papa 1.</td>
  </tr>
  <tr>
    <td><span class="smcap">Giustiniano</span> imperadore 6.</td>
  </tr>
  <tr>
    <td><span class="smcap">Atalarico</span> re 7.</td>
  </tr>
</table>

<p class="cons">
<i>Senza consoli.</i>
</p>

<p>
Passò ancora il presente anno senza
creazione di consoli, e però fu indicato
colla formula <i>anno II</i> o pure <i>iterum post
consulatum Lampadii et Orestis</i>. Poco
durò il pontificato di papa <i>Bonifacio II</i>.
Secondo i conti del cardinal Baronio, egli
cessò di vivere nel precedente anno, e,
secondo il Pagi, nel presente nel dì 17 di
ottobre. Aveva egli in un sinodo con suo
chirografo disegnato per suo successore
<i>Vigilio</i> diacono, che ansava forte dietro
a quella gran dignità; ma dispiacque non
meno al re Atalarico, ossia ad Amalasunta
sua madre, che al clero e popolo
romano una tal novità; e però come
contraria ai sacri canoni fu essa in un
altro sinodo riprovata ed abolita dal medesimo
papa Bonifazio prima di morire.
Cadde poi l'elezione del novello pontefice
nella persona di <i>Giovanni</i> di nazione romano,
per soprannome <i>Mercurio</i>, sul fine
dell'anno presente. Ma perciocchè erano
succeduti dei disordini nella Sede vacante
di Felice IV papa, e del medesimo Bonifazio,
perchè i concorrenti al pontificato
aveano procurato di comperarlo
simoniacamente, spendendo alla larga, o
per guadagnare i voti degli elettori, oppure
per aver favorevoli quei della corte
del re Atalarico, giacchè s'era introdotto
l'abuso che dall'arbitrio del re dipendesse
l'elezione ovvero l'approvazione
del nuovo papa, e però alcuni promettevano
molto, per sortire il loro intento, e
vendevano i beni delle chiese, e insino i
vasi sacri a tale effetto (del che pare che
fossero accusati <i>Dioscoro</i> e <i>Vigilio</i> sotto
il pontificato di esso papa Bonifazio
II), quindi è che il senato romano
fece un decreto, con cui dichiarò sacrilega
ogni promessa per ottener vescovati.
Testimonio di questo è una lettera scritta
<span class="pagenum"><a id="Page_845"></a>[845]</span>
dal re Atalarico <span class="fnote">[Cassiod., lib. 9, ep. 15.]</span> allo stesso papa Giovanni
II, con cui approvava il suddetto
decreto, ma con farci intendere gli abusi
di questi tempi: cioè ch'egli lasciò bene
in libertà al clero e popolo romano l'elezione
di chi fosse creduto più degno del
pontificato, ma con riserbarsene la conferma.
Che se occorrevano dispute fra
i popoli per tale elezione, ed era portata
la lite alla corte, ordinava che per le
spese d'essa lite, trattandosi del romano
pontefice, non si potesse impiegare più
di tre mila soldi, e due mila per le liti degli
altri patriarchi, sotto il qual nome
son disegnati gli arcivescovi e metropolitani,
perchè in Occidente allora altro
patriarca non si conosceva se non il romano;
e di cinquecento soldi per quelle
de' vescovati minori. Non è però ben
chiaro il senso di quelle parole. Tutte le
altre promesse, o pagamenti fatti e da
farsi a dirittura, o per interposta persona,
per conseguir le chiese furono da esso
re condannati, ed ordinato che ognun
potesse accusare, e che si dovesse procedere
in giustizia contra questi sacrileghi
mercatanti delle dignità ecclesiastiche.
Scrisse ancora Atalarico <span class="fnote">[Idem, ibid., ep. 16.]</span> a <i>Salvanzio</i>
prefetto di Roma, con ordinargli
di far incidere in marmo l'editto suo e
il decreto del senato intorno ai simoniaci,
per poi metterli nella facciata della basilica
vaticana alla pubblica vista e cognizione
di tutti. Sembra che si possa
congiungere con questi tempi un editto <span class="fnote">[Idem, ibid., ep. 18.]</span>,
pubblicato da esso re contro gli
occupatori dei beni altrui, contra degli
adulteri, concubinarii, omicidi, mariti di
due mogli ed altri delinquenti. In un susseguente
editto <span class="fnote">[Idem, lib. 8, ep. 21.]</span> vuole egli che sieno
puntualmente pagati gli emolumenti ai
professori di grammatica, eloquenza e
giurisprudenza.
</p>

<p>
Udita che ebbe l'imperador Giustiniano
la nuova dell'ingiusta prigionia
<span class="pagenum"><a id="Page_846"></a>[846]</span>
d'<i>Ilderico</i> re dei Vandali, suo singolare
amico <span class="fnote">[Procop., de Bell. Vandal., lib. 1. ep. 9.]</span>, aveva spedito ambasciatori a
<i>Gelimere</i> usurpatore del regno africano,
con esortarlo a rendergli la libertà, e ad
aspettare di entrar con giusto titolo nel
dominio, giacchè Ilderico era in età molto
avanzata; e se pur voleva ritenere il
governo, lo ritenesse, ma con lasciar
qualche apparenza di decoro a chi, secondo
il testamento di Genserico, era
legittimo possessor di quel regno. Se ne
tornarono gli ambasciatori a Costantinopoli
senza frutto alcuno; anzi peggiorarono
gli affari d'Ilderico, perchè Gelimere,
col pretesto ch'egli meditasse di
fuggire, maggiormente il ristrinse, e fece
cavar gli occhi ad Oamere di lui nipote,
uomo bellicoso, e tenuto dai Vandali pel
loro Achille. Avvisato di ciò Giustiniano,
tornò a spedirgli nuovi ambasciatori,
con richiedere che gli mandasse Ilderico
ed Oamere, acciocchè potessero, l'uno
privo del regno, e l'altro degli occhi,
passare in pace il resto della lor vita,
altrimenti protestava rotta la pace, e
ch'egli si studierebbe di vendicar l'ingiuria
fatta ad un amico e insieme alla
giustizia. La risposta di Gelimere fu,
ch'egli era stato alzato di comun concordia
dai Vandali al trono, a lui dovuto,
come discendente da Genserico, più
che ad Ilderico. E che un saggio imperadore
doveva attendere a governare il suo
imperio senza impacciarsi de' regni altrui.
Che se pur gli saltasse in testa di
rompere i patti e di fargli guerra, si persuadesse
che nol troverebbe a dormire.
A questa risposta montò in collera Giustiniano,
e determinò di muover guerra
a Gelimere. Ma ad una tal risoluzione
trovò contrarii tutti i suoi ministri, e
massimamente <i>Giovanni</i> prefetto del pretorio,
ricordandosi tutti dello sforzo inutilmente
fatto da Leone Augusto per riconquistar
l'Africa, e spaventati dalle
immense spese che sarebbe costata una
armata navale, e dal pericolo di portar
<span class="pagenum"><a id="Page_847"></a>[847]</span>
la guerra sì lontano, e in paese ben provveduto
di gente e di denaro, e però capace
di far abortire tutte le idee di chi
se ne volesse render padrone. Tanto
dissero essi, che in Giustiniano calò la
voglia di quella impresa. Quand'eccoti
un giorno capitare un vescovo che dimandò
all'imperadore un'udienza segreta.
In essa gli fe' saper d'essergli stato
in una visione comandato da Dio di
andare a trovarlo, e sgridarlo, perchè,
dopo d'aver preso a liberare i cattolici
dell'Africa dalla tirannia degli ariani,
per una vana paura se ne fosse poi ritirato,
con aggiugnere: <i>Il Signore mi ha
detto, che facendo V. M. questa guerra,
la assisterà, e infallibilmente l'Africa tornerà
sotto il romano imperio</i>. Di più non
occorse, perchè Giustiniano, senza più
far caso delle difficoltà proposte, coraggiosamente
intraprendesse la guerra dell'Africa,
per la quale fece nell'anno presente
i necessarii preparamenti. Ma non
si vuol tacere che nel gennaio di questo
medesimo anno avea lo stesso imperadore
corso grave pericolo per una sedizione
mossa in Costantinopoli contra di
lui dalle fazioni veneta e prasina <span class="fnote">[Chron. Alexandr. Theoph., in Chronogr.
Procop., de Bell. Pers., lib. 1, cap. 24.]</span>. Il
caricarono d'ingiurie nel circo, poscia
si diedero a scorrere per la città, con
attaccar fuoco alle più magnifiche fabbriche
e chiese della medesima. Unissi
con loro la plebe, e tale fu l'apparenza
di questo turbine, che Giustiniano già
avea preparata una nave per fuggirsene.
Anzi essendosi sparsa la voce che egli
fosse fuggito, il popolo acclamò imperadore
<i>Ipazio</i> figliuolo di Magna sorella
del fu Anastasio Augusto, che era stato
console nell'anno 500; e se fosse riuscito
loro d'entrare nel palazzo imperiale,
peggiori conseguenze avrebbe avuto l'attentato
di tanti sediziosi. Ma uscito
<span class="pagenum"><a id="Page_848"></a>[848]</span>
<i>Narsete</i> capitan delle guardie, e guadagnati
con denaro molti della fazione veneta,
cominciò a calare il tumulto. E mentre
il popolo si trovava raunato nel circo,
uscirono da varie parti le guardie e i
soldati dell'imperadore, condotti parte
da esso Narsete, parte da <i>Belisario</i>, generale
delle milizie, e da un figliuolo di
Mondo, ossia Mundone generale dell'Illirico,
e fecero man bassa addosso alle
fazioni, anzi a chiunque de' cittadini e
forestieri incontravano, di maniera che
vi restarono uccise circa trenta o trentacinque
mila persone: colla quale strage
terminò affatto il bollore della sedizione.
<i>Ipazio</i> preso, e con lui <i>Pompeo</i> e <i>Probo</i>
suoi cugini furono condotti in prigione,
e poco si stette a far vedere al pubblico
i lor cadaveri. Marcellino conte <span class="fnote">[Marcell. Comes, in Chron.]</span> scrive,
che per loro suggestione fu mossa
questa tempesta contra di Giustiniano, e
ch'erano entrati molti de' nobili in questa
congiura. Però furono confiscati tutti
i lor beni con profitto indicibile dell'imperiale
erario. Curiosa cosa è il leggere
presso Teofane il principio di questa
tragedia nel circo per le varie acclamazioni,
dimande e gridi de' prasini, e
risposte del ministro cesareo; senza che
si possa ora da noi intendere come si
facessero simili dialoghi, e si potessero
discernere quelle voci. Giustiniano, uscito
di questo terribil cimento, generosamente
si applicò a rimettere in piedi gli
edifizii rovinati dalle fiamme durante la
sedizione; e soprattutto essendo bruciata
l'insigne cattedrale fabbricata da Costantino,
tutto si diede ad alzarne un'altra
senza paragone più magnifica e bella,
che fu poi appellata la chiesa di santa
Sofia, e riuscì un tempio mirabile a tutti
i secoli avvenire.
</p>
<hr />
</div>

<div class="chapter">
<p>
<span class="pagenum"><a id="Page_849"></a>[849]</span>
</p>

<h2 class="hidden"><a id="DXXXIII"></a>DXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Giovanni II</span> papa 2.</td>
  </tr>
  <tr>
    <td><span class="smcap">Giustiniano</span> imperadore 7.</td>
  </tr>
  <tr>
    <td><span class="smcap">Atalarico</span> re 8.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Giustiniano Augusto</span> per la terza
volta, senza collega.
</p>

<p>
L'Occidente non ebbe console in
quest'anno. Stava forte a cuore all'imperador
Giustiniano la guerra meditata
contra l'Africa, e verisimilmente non
mancavano a lui incitamenti degli antichi
abitatori cattolici di quelle contrade.
Ma trovandosi egli tuttavia impegnato
nella guerra co' Persiani, e perciò impedita
la presa risoluzione contra de' Vandali,
fece trattar di pace co' medesimi
Persiani <span class="fnote">[Marcell. Comes, in Chronico. Procop., de
Bell. Vandal., lib. 1, cap. 5.]</span>, e gli venne fatto di concluderla
ne' primi mesi del presente anno
per mezzo di <i>Rufino</i> patrizio e di <i>Ermogene</i>
suo maggiordomo. Quindi, messa
insieme una poderosa armata navale,
piena di soldatesche agguerrite, ne diede
il comando a <i>Belisario</i> suo generale, nato
nel paese situato tra l'Illirico e la
Tracia, che già avea segnalato il suo
nome con azioni gloriose nella guerra
contra de' suddetti Persiani. Accompagnato
dallo storico <i>Procopio</i>, sciolse le
vele il prode capitano da Costantinopoli
sul fine di giugno; arrivato in Sicilia, vi
rinfrescò l'armata; e continuato poscia
il viaggio, nel dì 15 di settembre fece
senza opposizione la sua discesa in Africa.
Prima di questo tempo s'era ribellata
ai Vandali la città di Tripoli, per opera
di un cittadino appellato Prudenzio, che
tosto, spediti alcuni messaggeri, chiese
soccorso a Giustiniano; ed avutolo, ridusse
alla divozione di lui e tenne forte
tutta quella provincia. Erasi parimente
rivoltata contra de' Vandali la Sardegna
ad istigazione di un certo <i>Goda</i>, Goto di
nazione, uomo di gran valore che vi era
stato posto al comando dal nuovo re
<span class="pagenum"><a id="Page_850"></a>[850]</span>
<i>Gelimere</i>, e poscia assunse il titolo di re.
Questi ancora, fatto ricorso a Giustiniano,
con offrirsegli suddito, ottenne un
rinforzo di quattrocento soldati, piccolo
aiuto nondimeno al suo bisogno. Discese
in terra la felice armata cesarea in Africa
al Capovada; giacchè per ordine del
re Genserico, primo conquistatore di
quelle provincie, in tutte le città, fuorchè
in Cartagine, erano state diroccate le
mura: risoluzione che parve allora di
gran prudenza, acciocchè, se mai gl'imperadori
romani avessero voluto ricuperare
il paese, o gli Africani, divoti del
nome romano, far delle novità, non restasse
loro luogo alcuno forte per infestare
i Vandali; ma risoluzione che in
fine si tirò dietro la rovina del regno
vandalico. Però Belisario senza difficoltà
s'impadronì della città di Silletto, e quivi
cominciò a sentire la vicinanza dell'esercito
de' Vandali, condotto dal re
Gelimere, il quale, udito ch'ebbe l'arrivo
dei Greci, comandò che si levasse di vita
il re <i>Ilderico</i>, già nelle carceri ristretto.
Al primo incontro Gelimere prese la fuga:
dal che animato Belisario si presentò
davanti a Cartagine coll'armata di
terra e colla flotta, e non avendo trovata
resistenza, ebbe l'ingresso in quella capitale,
senza sapersi intendere come Gelimere
prima non v'entrasse alla difesa,
e come con tanta felicità riuscisse questa
impresa a Belisario, il quale finalmente
non avea seco se non dieci mila
fanti e cinque mila cavalli. Come di una
ammirabil avventura se ne stupì lo stesso
Procopio, da cui abbiamo la descrizione
di questa guerra.
</p>

<p>
Giovò sommamente a Belisario l'aver
Gelimere dianzi spedita la sua armata
navale con <i>Zazone</i> suo fratello, per
ricuperar la Sardegna, non immaginando
sì vicino l'arrivo e lo sbarco della
flotta de' Greci. Entrò bensì costui in
Cagliari, trucidò <i>Goda</i> occupator dell'isola
con tutti i suoi partigiani, e di questa
vittoria inviò tosto l'avviso al fratello
Gelimere; ma la nave che lo portava,
<span class="pagenum"><a id="Page_851"></a>[851]</span>
andata a dirittura a Cartagine, senza saper
la mutazione ivi seguita, cadde in
mano de' Greci vittoriosi. Fu cagione eziandio
la presa improvvisa di Cartagine,
saputa in Ispagna, che niuno effetto producesse
un'ambasciata di Gelimere incamminata
colà per indurre <i>Teode</i> re
de' Visigoti ad entrare in lega coi Vandali.
Dappoichè Belisario ebbe abbastanza
assicurata con nuove fortificazioni la
città di Cartagine, uscì in campagna con
la sua armata, per assalire Gelimere, con
cui si era riunito Zazone suo fratello
colla flotta richiamata dalla Sardegna.
Vennesi ad un fatto d'armi; fu sbaragliato
l'esercito vandalo, e Gelimere, colla
fuga si mise in salvo. Nel campo loro
aveano i Vandali le lor mogli, figliuoli e
tesori, sperando forse che la difesa e
presenza di pegni sì cari avesse da ispirare
più coraggio ai combattenti. Ma nulla
giovò ad essi; tutto andò a sacco, e sì
grande fu il bottino toccato ai vincitori,
chè parve cosa incredibile. Oltre alle
eccessive prede fatte da que' Barbari sul
principio della conquista sopra i sottomessi
Africani, aveano essi raunate immense
somme d'oro negli anni addietro
colla vendita de' loro grani. In quella
giornata perderono tutto. Succedette questa
fortunata battaglia verso la metà di
decembre nell'anno presente, di modo
che fatte in tre mesi tante azioni, recarono
somma gloria a Belisario. In questo
medesimo anno, perchè gli eretici
aveano sparso voce che Giustiniano Augusto
concorreva ne' loro empii sentimenti,
egli, a fine di distruggere questa
ingiuriosa diffamazione, pubblicò un suo
editto <span class="fnote">[L. 6, C. de Summa Trinitate.]</span>, in cui espose la credenza sua
uniforme alla dottrina della Chiesa cattolica.
Inviò ancora degli ambasciatori
a papa <i>Giovanni</i> con sua lettera, in cui
protesta di accettare i quattro concilii
generali della Chiesa di Dio, e coll'ambasciata,
secondo l'attestato di Anastasio
bibliotecario <span class="fnote">[Anastas. Biblioth., in Vita Johannis II.]</span>, vennero ancora
<span class="pagenum"><a id="Page_852"></a>[852]</span>
varii regali preziosi ch'egli mandava
ad offerire a san Pietro nella basilica
vaticana. Scrisse inoltre una lettera
ad <i>Epifanio</i> patriarca di Costantinopoli <span class="fnote">[L. 7, C. de summ. Trin.]</span>,
dove parimente espone la sua
fede, condanna gli eretici tutti e conferma
i suddetti quattro concilii: cose
tutte che gli acquistarono gran credito
in Roma e presso tutti i cattolici. Finalmente
nel dicembre del presente anno
furono pubblicate da esso imperadore
le <i>Istituzioni</i> del diritto civile e i libri
dei <i>Digesti</i>, siccome apparisce dalle due
prefazioni stampate in fronte di queste
opere insigni.
</p>
<hr />
</div>

<div class="chapter">
<h2 class="hidden"><a id="DXXXIV"></a>DXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Giovanni II</span> papa 3.</td>
  </tr>
  <tr>
    <td><span class="smcap">Giustiniano</span> imperadore 8.</td>
  </tr>
  <tr>
    <td><span class="smcap">Teodato</span> re 1.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Giustiniano Augusto</span> per la quarta
volta, e <span class="smcap">Flavio Teodoro Paolino</span>
juniore.
</p>

<p>
Questo <i>Paolino</i> console, creato in
Occidente, secondochè abbiamo da una
lettera del re <i>Atalarico</i> <span class="fnote">[Cassiod., lib. 9, epist. 22.]</span> scritta al medesimo,
fu figliuolo di <i>Venanzio</i>, stato
console nell'anno 507, ed era della famiglia
<i>Decia</i>. Seguitò <i>Belisario</i> in questo
anno il felice corso delle sue vittorie
con impadronirsi della città d'Ippona,
oggidì Bona, dove gli venne alle mani
buona parte del tesoro di Gelimere,
mentre egli pensava di rifugiarlo in Ispagna.
Scorrendo la di lui flotta il Mediterraneo
fino allo stretto di Gibilterra, sottomise
al dominio cesareo la Sardegna,
la Corsica, Ceuta, Evizza, Majorica e
Minorica. Entrarono parimente le sue
armi in Cesarea città; e <i>Gelimere</i>, assediato
nel monte Pappua, con proporgli
nella corte dell'imperadore il grado di
patrizio ed altri vantaggi, s'indusse a
rendersi a Belisario, da cui fu condotto
<span class="pagenum"><a id="Page_853"></a>[853]</span>
a Costantinopoli. Colà portossi il valoroso
capitano, perchè avea scoperto di
essere stato calunniato presso di Giustiniano
Augusto, quasichè egli meditasse
di farsi padrone delle provincie in sì
poco tempo conquistate. L'andata sua
dissipò queste nebbie. Fu egli introdotto
in Costantinopoli trionfalmente, come
ne' secoli addietro si praticava in Roma.
Presentò all'imperadore non solo Gelimere
e i prigioni vandali, ma eziandio
le immense ricchezze asportate dall'Africa,
e specialmente i vasi antichi del
tempio di Salomone, che appresso furono
da Giustiniano inviati alle chiese di
Gerusalemme. Fece Giustiniano sentire
la sua liberalità a Gelimere, con assegnargli
molti beni nella Galazia; ma non
gli fu già conferita la dignità di patrizio,
perchè costui non potè indursi giammai
a rinunziare all'arianismo. A queste allegrezze
succederono delle tristezze; imperocchè
non sì tosto fu partito dall'Africa
Belisario, che i Mori si ribellarono,
e Salomone, lasciato quivi per governatore,
ebbe molto da fare a sostenersi;
ed ancorchè in una battaglia desse loro
una rotta, pure i medesimi si rimettevano
presto in forze, e seguitavano a far
testa. Finalmente andarono in fumo tutti
i loro sforzi. Intanto anche in Italia
cangiarono faccia gli affari, perchè il re
<i>Atalarico</i> mancò di vita in quest'anno.
Giacchè <i>Amalasunta</i> sua madre era stata
forzata ad allevarlo come vollero i
Goti, egli sfrenatamente si era dato in
preda alla crapula e ad altri vizii, per i
quali contrasse una lunga malattia che
il condusse in fine al sepolcro <span class="fnote">[Procop., de Bell. Goth., lib. 1, cap. 3.]</span>. Allora
fu che Amalasunta, temendo di cadere
affatto, cominciò segretamente a trattare
con Giustiniano Augusto di rinunziargli
l'Italia, e di ritirarsi a Costantinopoli.
Ma non istette poi salda in questo pensiero.
<i>Teodato</i>, ossia <i>Teodoto</i>, figliuolo
del primo matrimonio di Amalafreda sorella
del fu re Teoderico, menava allora
vita privata in Toscana, dove possedeva
<span class="pagenum"><a id="Page_854"></a>[854]</span>
di gran beni, uomo ben istruito nelle
lettere latine e nella filosofia di Platone,
ma dappoco, ignorante nell'arte militare,
e straordinariamente dato all'interesse,
aveva egli fatto non poche estorsioni e
prepotenze in quei paesi; e per i ricorsi
e doglianze di varii particolari chiamato
a Ravenna, era stato processato ed obbligato
a restituire il mal tolto, perlochè
odiava a morte Amalasunta. Cominciò
anch'egli segretamente un trattato con
Giustiniano per farlo padrone della Toscana.
Non andò più oltre l'affare, perchè
Amalasunta, parte per paura che i
Goti, abbandonata lei, si volgessero a
Teodato, unico germoglio della famiglia
Amala, parte per isperanza di cattivarsi
l'animo di costui con un gran benefizio,
il chiamò a Ravenna, e gli propose di
farlo collega nel regno, purchè promettesse
di portare bensì il nome di re, ma
di lasciare in fatti proseguir lei nel comando.
Quanto ella volle Teodato giurò
di eseguire.
</p>

<p>
Salito che fu Teodato sul trono, non
men egli che Amalasunta <span class="fnote">[Cassiod., lib. 10, epist. 1 et 2.]</span> ne scrissero
a Giustiniano Augusto, con pregarlo di
continuar la pace con loro. Ma durò poco
la festa. Teodato, ridendosi delle promesse
fatte, e sol ricordevole delle procedure
precedentemente contra di lui
fatte, unissi coi nemici di Amalasunta,
fece levar la vita ad alcuni de' suoi aderenti,
e in fine cacciò lei stessa in esilio <span class="fnote">[Jordan., de Reb. Getic., cap. 59.]</span>,
confinandola in un'isoletta nel
lago di Bolsena, dove la misera da lì a
poco, per comandamento oppure con
saputa di esso Teodato, fu strangolata
dai parenti di quei Goti ch'ella avea nel
tempo del suo governo fatti privare di
vita. Gregorio Turonense <span class="fnote">[Gregor. Turonensis, lib. 3, cap. 31.]</span>, mal informato
di questi affari, racconta una diceria
che dovea correre per le piazze,
ed ha tutta la ciera d'una fola, ma che
nondimeno potrebbe contenere qualche
vestigio di verità. Racconta, dico, egli,
<span class="pagenum"><a id="Page_855"></a>[855]</span>
che dopo la morte di Teoderico restò
in vita Anafleda moglie di lui, e sorella
di Clodoveo re de' Franchi, con una figliuola.
Dee intendere di <i>Amalasunta</i>, ma
senza dir parola di Atalarico. Questa figliuola
si diede in preda ad un suo famiglio
appellato Traguilla, e con esso lui
scappò in una forte città. Bisognò mandare
un esercito per levarla di là, e ridurla
a casa, il che seguì dopo aver tolto
di vita il suo drudo. Irritata la figliuola
pose del veleno nel calice, da cui dovea
bere la madre nella comunione eucaristica.
Erano essi tutti ariani. Morì
sua madre, e i Goti sdegnati contra della
figliuola parricida, elessero in re loro
<i>Teodato</i>, il quale in un bagno sommamente
riscaldato la fece morire. Aggiugne
che i re de' Franchi <i>Childeberto</i>, <i>Clotario</i>
e <i>Teodeberto</i> fecero querela di questo
col re Teodato, minacciandogli la
guerra; e che Teodato li placò e fece
tacere con un regalo di cinquanta mila
scudi d'oro. Così il Turonense. La verità
si è, se pur s'ha da credere a Procopio,
che dispiacque forte all'imperador
Giustiniano l'ingratitudine e crudeltà
di Teodato contra di una principessa
che fin allora avea mantenuta sì buona
corrispondenza coll'imperio d'Oriente.
Ma dall'altro canto si rallegrò in suo
cuore, perchè la fortuna gli avesse somministrato
così plausibil ragione di muover
guerra ai Goti, cioè una congiuntura
tanto da lui desiderata di poter ricuperare
l'Italia. Covò egli questo pensiero
nell'anno presente, ma con fare gli opportuni
preparamenti pel susseguente;
e intanto dalle lettere da Cassiodoro si
ricava avere Teodato ricevuto di belle parole
da Giustiniano, il quale s'infinse per
un pezzo di non sapere l'iniquo trattamento
fatto ad Amalasunta, ma senza
dar sicurezza alcuna di pace. Perlochè
Teodato di nuovo spedì altri ambasciatori
a Giustiniano, e la regina <i>Gundelina</i>
sua moglie anch'ella scrisse a <i>Teodora</i>
Augusta con ansietà di assicurar fra di
loro il nodo di una buona amicizia. Niuna
<span class="pagenum"><a id="Page_856"></a>[856]</span>
apparenza di verità ha ciò che il suddetto
Procopio nella storia segreta di
Giustiniano lasciò scritto, cioè che Teodato
fece morire Amalasunta per consiglio
di Giustiniano, istigato a ciò da Teodora
Augusta, che avea conceputa gelosia
in iscorgere l'ansietà del marito per
vedere Amalasunta in Costantinopoli,
temendo ch'ella potesse torle la mano
nel cuore di lui. Ancorchè si sia già da
noi veduta la pubblicazione del Codice
di Giustiniano, fatta nell'anno 529, pure
nel presente fu pubblicato quel libro
con varie giunte e mutazioni, e tal quale
noi ora lo abbiamo. Se in Oriente era
tutto rivolto l'animo di Giustiniano a
dilatare i confini dell'imperio, non era
minor la sete nei re de' Franchi. Per appagarla
non si perdonava a tradimenti
e scelleraggini, nè si teneva sicuro l'un
fratello dell'altro. Miravano essi con
occhio ingordo il confinante regno dei
Borgognoni, e per ingoiarlo, secondochè
s'ha da Mario Aventicense <span class="fnote">[Marius Aventicensis, in Chron.]</span>, s'unirono
insieme nell'anno presente <i>Childeberto</i>,
<i>Clotario</i> e <i>Teodeberto</i> figliuolo del re
Teoderico, ossia Teodorico. Gregorio
Turonense <span class="fnote">[Gregor. Turonensis, lib. 3, cap. 11.]</span> e Fredegario <span class="fnote">[Fredegarius, in Ep., cap. 37.]</span> scrivono
che solamente Childeberto e Clotario
impresero la guerra contra de' Borgognoni,
e che Teoderico lor fratello non
vi volle intervenire. Ma sembra ben più
fondato il racconto di Mario. Vedremo
fra poco che Teodeberto di lui figlio
mandò in Italia dei Borgognoni: segno
che anch'egli entrò a parte della conquista.
La conclusione fu che quei re si
misero all'assedio della città di Autun,
ruppero in una battaglia <i>Godomaro</i> re
de' Borgognoni, e divennero con ciò padroni
di quel regno, che abbracciava allora
il Lionese, il Delfinato, la Borgogna
moderna ed altri paesi, ch'essi divisero
fra loro. Credesi che in quest'anno terminasse
i suoi giorni <i>Teoderico</i> suddetto
fratello d'essi re, con avere per suo successore
<span class="pagenum"><a id="Page_857"></a>[857]</span>
il mentovato Teodeberto suo figliuolo.
È di parere il cardinal Baronio <span class="fnote">[Baron., Annal. Eccl.]</span>
che anche all'anno presente appartenga
la terribil carestia, di cui parla <i>Dazio</i>
arcivescovo di Milano nella Storia
Miscella <span class="fnote">[Hist. Miscell., lib. 16.]</span>, deducendolo da una lettera <span class="fnote">[Cassiodor., lib. 12, ep. 27.]</span>
scritta da <i>Cassiodoro</i> prefetto del
pretorio in questi tempi al medesimo
Dazio per significargli il soccorso di panico
destinato dal re in sovvenimento
de' popoli. Ma più probabilmente la carestia
rammentata da esso arcivescovo
appartiene all'anno 538. Per altro, da
altre lettere del medesimo Cassiodoro
apparisce afflitta l'Italia ancora in questo
anno dalla carestia, e qual provvisione
si facesse per aiutare i popoli in sì
fiera congiuntura.
</p>
<hr />
</div>

<div class="chapter">
<h2 class="hidden"><a id="DXXXV"></a>DXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Agapito II</span> papa 1.</td>
  </tr>
  <tr>
    <td><span class="smcap">Giustiniano</span> imperadore 9.</td>
  </tr>
  <tr>
    <td><span class="smcap">Teodato</span> re 2.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Belisario</span> senza collega.
</p>

<p>
In ricompenza delle gloriose azioni
di <i>Belisario</i>, fu a lui in quest'anno conferito
l'onore del consolato. Niun console
fu creato in Occidente, perchè già si
erano cominciati ad imbrogliare gli affari
tra <i>Giustiniano</i> Augusto e il re <i>Teodato</i>.
E da qui innanzi per questa ragione
cessarono affatto i consoli occidentali.
Pose fine nel presente anno ai suoi
giorni papa <i>Giovanni II</i>, e la sua morte
vien riferita dal padre Pagi <span class="fnote">[Pagius, Crit. Baron. ad hunc ann.]</span> al dì 27 di
maggio. Ebbe per successore nel pontificato
<i>Agapito</i> arcidiacono, Romano di patria.
Lusingavasi tuttavia il re Teodato,
coll'andar mandando ambasciatori e lettere,
di poter pacificare l'imperadore
Giustiniano, che si mostrava sdegnato
non poco per la morte data alla regina
Amalasunta, attribuendo ad ingiuria
<span class="pagenum"><a id="Page_858"></a>[858]</span>
propria l'aver privata di vita una principessa
ch'era sotto la sua protezione.
Ma si avvide in quest'anno quanto fossero
fallaci la speranze sue. Giustiniano,
a cui non era ignoto come fosse vil di
cuore e timoroso il re Teodato, e che i
popoli cattolici d'Italia amerebbono più
il comando di un principe cattolico che
de' Goti ariani <span class="fnote">[Procop., de Bell. Goth., lib. 1, cap. 5.]</span>, finalmente alzò la visiera,
e spinse la flotta sua, comandata
dal valoroso e saggio suo generale Belisario,
addosso alla Sicilia, ch'era allora
della giurisdizione de' Goti, con fingere
di passare in Africa. Non più che circa
otto mila armati tra fanti e cavalli venivano
su questa flotta: del che si maraviglierà
chiunque è avvezzo a vedere con
quanta gente si facciano le guerre e gli
assedii de' nostri tempi. Ordinò parimente
Giustiniano a Mondo, ossia Mundone, suo
general dell'armi nell'Illirico, di passare
colle sue genti in Dalmazia, e ridurre,
se si poteva, alla sua ubbidienza Salona
capitale di quella provincia. Nè contento
di ciò, perchè ben apprendeva le forze dei
Goti, scrisse ai re cattolici de' Franchi,
affine di indurli ad una lega offensiva contra
dei medesimi Goti, facendo valere il
motivo della religione, ed accompagnando
le premure sue con un regalo di molta
moneta, e con promessa di molto più,
se seco si univano ai danni dei Goti. Volentieri
accettarono essi un tale impegno.
Riuscì a Mundone, giunto che fu nella
Dalmazia, di sbaragliare in un conflitto
quanti Goti gli vollero contrastare il
passo. Assediata poi Salona, in pochi
giorni la costrinse alla resa: con che la
Dalmazia venne in potere di Giustiniano.
Non fu men favorevole a Belisario la fortuna
in Sicilia. Sbarcata la sua gente,
venne tosto alla sua divozione Catania,
poi Siracusa, e di mano in mano tutte le
altre città di quella felice isola, a riserva
di Palermo, in cui il presidio gotico mostrò
di volersi bravamente difendere. Ma
entrate nel porto le navi greche, ed osservato
che gli alberi di essa sopravanzavano
<span class="pagenum"><a id="Page_859"></a>[859]</span>
l'altezza delle mura della città,
fece Belisario tirar lassù un gran numero
di arcieri, che colle saette offendevano
i difensori, in guisa che non passarono
molti giorni che la città capitolò la resa.
Però senza gran fatica passò tutta
la Sicilia sotto il dominio di Giustiniano,
vantaggio considerabile per la meditata
impresa d'Italia, essendosi in questa maniera
tolto ai Goti il granaio, da cui erano
soliti di cavarne i grani loro occorrenti
pel bisogno della stessa Italia. Con
questa felicità terminò il primo anno
della guerra gotica; e Belisario, che avrebbe
dovuto deporre il suo consolato
in Costantinopoli, nell'ultimo dì dell'anno
fece la solennità di quella funzione
entrando in Siracusa, con ispargere monete
d'oro al popolo tutto festoso per
trovarsi libero dal giogo de' Barbari. Attese
in questi tempi l'imperador Giustiniano
a rimettere in buono stato le città
e chiese dell'Africa, dove fece non poche
fabbriche. E perchè egli si voleva mostrar
grato e benefico verso la patria sua,
ch'era un piccolo luogo appellato Tauresio
nella Dardania, ossia nella Mesia
superiore <span class="fnote">[Procop., de Ædific. Justin., lib. 4.]</span>, quivi fabbricò una bella
città con canali d'acqua, chiese, palagi,
portici larghi, piazze pulite, bagni ed altri
comodi ed ornamenti pubblici; e a
questa città pose il nome di <i>Giustiniana
Prima</i>, con aver poi impetrato da papa
Vigilio, che al vescovo di essa come a
metropolitano, fossero sottoposte le Chiese
delle due Dacie, della Mesia superiore
e della Pannonia. Essendo mancato di
vita in quest'anno <i>Epifanio</i> vescovo di
Costantinopoli, per opera di Teodora Augusta,
empia ed iniqua donna, fu eletto
suo successore <i>Antimo</i> vescovo di Trabisonda,
eretico coperto, che durò poco in
quella sede.
</p>
<hr />
</div>

<div class="chapter">
<p>
<span class="pagenum"><a id="Page_860"></a>[860]</span>
</p>

<h2 class="hidden"><a id="DXXXVI"></a>DXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Silverio</span> papa 1.</td>
  </tr>
  <tr>
    <td><span class="smcap">Giustiniano</span> imperadore 10.</td>
  </tr>
  <tr>
    <td><span class="smcap">Vitige</span> re 1.</td>
  </tr>
</table>

<p class="cons">
<i>Senza consoli.</i>
</p>

<p>
Fu segnato l'anno presente in Oriente
colla formula <i>post consulatum Flavii Belisarii</i>.
E in Occidente quella di <i>post consulatum
Paulini anno II</i>. Era il re <i>Teodato</i>
allevato fra gli studii delle lettere, ed inesperto
affatto nel mestier dell'armi; portava
anche in petto un cuor di donna; e
la sua platonica filosofia gl'inspirava solamente
l'amor del riposo, e non già il
coraggio necessario per sostener una
guerra e far fronte ai pericoli. Ora a
questo coniglio, occupata che fu la Sicilia
dai Greci, cadde il cuore per terra;
e trovandosi in Ravenna <i>Pietro</i> ambasciatore
di Giustiniano <span class="fnote">[Procop., de Bell. Goth., lib. 1, cap. 6.]</span>, da solo a solo
trattò seco delle maniere di pacificar l'irato
Augusto, e di troncare il corso all'incominciata
guerra. Tra loro si convenne
che Teodato cederebbe ad ogni
suo diritto sopra la Sicilia; manderebbe
ogni anno all'imperadore una corona di
oro del peso di trecento libbre; gli darebbe
tre mila Goti al suo servigio, ogni
volta che li richiedesse; non sarebbe lecito
a Teodato di far morire alcun sacerdote
(che vescovo vorrà qui significare),
o senatore, nè di confiscare i loro
beni, senza l'approvazion dell'imperadore,
al quale eziandio si doveva ricorrere,
qualora si volesse promuovere alcuno
alla dignità di patrizio e di senatore;
che nelle acclamazioni usate negli
spettacoli e ne' giuochi circensi, prima si
augurasse felicità all'imperadore, ed appresso
a Teodato; nè si potessero alzare
statue in onore del re, se non unitamente
con quella di Giustiniano, e a questa ancora
si desse la man dritta. Con questi
patti, creduti sufficienti a calmare lo
sdegno imperiale, fu rimandato l'ambasciatore
a Costantinopoli. Ma appena arrivato
<span class="pagenum"><a id="Page_861"></a>[861]</span>
ad Albano, fu richiamato indietro
a Ravenna. Teodato, dubitando che non
si appagasse Giustiniano di quanto s'era
convenuto, e parendogli la guerra una
montagna che gli si rovesciasse addosso,
volle di nuovo udire su questo i sentimenti
dell'ambasciatore. L'accorto Pietro
maggiormente gl'inculcò come inevitabile
la guerra, e seco la di lui ruina,
tanto che lo indusse a dire, che se non
fossero piaciute le prime proposizioni,
egli era disposto a cedere tutto il regno,
purchè Giustiniano gli assegnasse beni
capaci di dare una rendita annua di mille
e dugento libbre d'oro. Con questa conclusione
Pietro si rimise in viaggio. Tuttavia,
per meglio assicurarsi Teodato che
riuscisse bene il disegno, obbligò papa
<i>Agapito</i> ad andarsene anch'egli a Costantinopoli
per trattar di pace con Giustiniano.
Procopio solamente scrive, aver
egli spedito in compagnia di Pietro <i>Rustico</i>,
uomo romano, ed uno de' sacerdoti,
suo intrinseco amico. Crede il cardinal
Baronio che <i>Agapito</i> potesse anche portare
il nome di <i>Rustico</i>. Ma se Procopio
avesse inteso di parlar di un pontefice
romano, avrebbe adoperato altre parole.
Parmi più verisimile che Agapito, o prima
o dopo di Pietro, andasse, d'ordine
del pauroso Teodato, a procurare un qualche
aggiustamento con Giustiniano. Liberato
diacono <span class="fnote">[Liberat., in Breviar., cap. 2.]</span> ci fa sapere aver Teodato
scritte fulminanti lettere al papa e al senato
romano, minacciando di far uccidere
tutti i senatori e le lor mogli e figliuoli,
se non si adoperavano per far desistere
l'imperadore dall'invasion dell'Italia, e
che per questo il papa andò ambasciator
a Costantinopoli. Per far questo viaggio,
trovandosi il buon pontefice senza danaro,
fu costretto ad impegnare i vasi sacri:
particolarità a noi conservata in una
lettera di Cassiodoro <span class="fnote">[Cassiod., lib. 12, epist. 20.]</span>, in cui ordina
ai tesorieri del re di restituir essi vasi
alla basilica di san Pietro. Giunto papa
Agapito a Costantinopoli, fu onorevolmente
<span class="pagenum"><a id="Page_862"></a>[862]</span>
accolto da Giustiniano, ma non
potè indurlo ad entrar in trattato di pace,
allegando egli d'aver fatto di grandi spese
per metter insieme quell'armata, e di
non voler averle buttate. Tanto bensì si
adoperò con esso imperadore, che gli
venne fatto di deporre <i>Antimo</i> dal patriarcato
di Costantinopoli, perchè contro
i decreti de' sacri canoni trasferito da
una chiesa ad un'altra, e molto più perchè
convinto di fomentar dottrine ereticali <span class="fnote">[Anastas. Biblioth., in Vita Agapiti. Histor.
Miscella, lib. 16.]</span>.
In suo luogo fu eletto <i>Menna</i>,
buon cattolico e degno di quella illustre
sedia. E tutto ciò avvenne, ancorchè
Teodora Augusta facesse ogni possibile
sforzo per sostener Antimo, e con esibizione
di regali e con varie minaccie tentasse
di rimuover il papa dall'abbattere
questo suo favorito.
</p>

<p>
Arrivarono in questo mentre a Costantinopoli
Pietro e Rustico, che esposero
le prime proposizioni del re Teodato <span class="fnote">[Procop., de Bell. Goth., lib. 1, cap. 6.]</span>,
e veggendo costante Giustiniano
in volere la guerra, sfoderarono le
ultime, cioè la cessione del regno. Allora
Giustiniano tutto lieto non si fece pregare
ad accettarle; e non tardò a rispedire
in Italia lo stesso <i>Pietro</i> ed <i>Atanasio</i>,
con ordine e facoltà di segnare quella
capitolazione. Vennero amendue a Ravenna,
ma ritrovarono mutato di pensiero
Teodato, e sè stessi burlati. La cagion
fu che avendo egli inviato in Dalmazia
un buon esercito per riacquistare
Salona, in una zuffa restò morto <i>Mauricio</i>
figliuolo di <i>Mondo</i>, generale bravissimo
di Giustiniano in quelle parti. Uscito
poi di Salona lo stesso Mondo, sbaragliò
bensì i Goti, ma nell'inseguire i fuggitivi
vi lasciò anch'egli la vita. Questo avvenimento
rimise l'anima in corpo a Teodato,
e cominciando egli ormai a concepire
delle speranze di maggiori fortune,
si rise degli ambasciatori cesarei, e nulla
volle attenere di quanto avea dianzi promesso.
Informato di tutto con lettere
<span class="pagenum"><a id="Page_863"></a>[863]</span>
l'imperadore, diede ordine a Belisario
di portar la guerra in Italia, e spedì <i>Costanziano</i>
suo contestabile con un'armata
navale verso Salona, la quale fu in
breve rimessa con tutta la Dalmazia e la
Liburnia sotto il dominio cesareo: e i
Goti coi lor capitani se ne tornarono a
Ravenna. All'intrepido papa <i>Agapito</i> intanto
non bastò di avere deposto Antimo;
certificato ancora dell'empietà e
guasta credenza di Severo che avea in
addietro usurpato il vescovato di Antiochia,
e di Pietro, Zoara ed Isacco,
anch'essi eretici, tutti rifugiati in Costantinopoli
sotto l'ali di Teodora Augusta,
protettrice di simil gente, si studiò
di farli cacciar fuora della città. Ma in
mezzo a tanto fervore venne la morte a
rapire questo santo pontefice nel dì 22
d'aprile. Un suntuosissimo funerale gli
fu fatto in Costantinopoli, e poscia trasportato
fu il corpo suo in una cassa
di piombo a Roma nel susseguente ottobre,
e seppellito nella basilica vaticana.
Giunta a Roma la nuova della morte di
esso papa, si raunò il clero e popolo per
l'elezione del successore. Ma premendo
non poco al re Teodato che in tempi sì
torbidi fosse conferito il pontificato romano
a qualche persona a sè bene affetta,
e non già inclinata a favorir Giustiniano
Augusto <span class="fnote">[Anastas. Bibliothec., in Vita Silverii.]</span>, propose con sue
lettere <i>Silverio</i> suddiacono, figliuolo del
fu papa Ormisda, cioè, per quanto si può
credere, nato di legittimo matrimonio
da lui prima di essere assunto ai sacri
ordini ed al pontificato. Erano accompagnate
le lettere di Teodato da minaccie,
se non veniva eseguita la sua volontà; e
però, quantunque alcuni del clero ripugnassero,
nè volessero soscrivere il decreto
dell'elezione, pure <i>Silverio</i> fu eletto
(credesi nel dì 8 di giugno), e dappoichè
fu consacrato, anche i ripugnanti
per paura sottoscrissero ed approvarono
il fatto. Aveva il re Teodato inviato <i>Ebrimuto</i>,
chiamato <i>Eurimondo</i> da Giordano
<span class="pagenum"><a id="Page_864"></a>[864]</span>
storico <span class="fnote">[Jordan., de Regnor. success.]</span>, suo genero, marito di <i>Teodenanta</i>
sua figliuola, con buon nerbo di
gente a Reggio di Calabria, affinchè si
studiasse d'impedire il passaggio dalla
Sicilia in Italia all'armi imperiali. L'industrioso
Belisario seppe far tanto con
segrete ambasciate e magnifiche promesse,
che guadagnò l'animo del comandante
goto; e però senza veruna opposizione
passò da Messina a Reggio. Quivi
dichiaratosi del suo partito Ebrimuto
co' suoi seguaci, se ne andò poscia a Costantinopoli,
dove, oltre ad altri onori,
conseguì la dignità di patrizio. Concorsero
gli abitanti della Calabria con allegrissimi
volti a Belisario, come a lor liberatore;
e questo buon accoglimento
gli fu fatto per dovunque egli passava,
finchè giunse alla città di Napoli, allora
non così grande come oggidì, ma fortificata
e guernita di un buon presidio gotico
che si era preparato alla difesa. Bisognò
assediarla per mare e per terra, e contuttochè
vi s'impiegasse gran tempo, e si
dessero varii assalti, ad altro non servì
che sagrificar la gente, per la gagliarda
resistenza che facevano i Goti. Già cominciava
l'annoiato Belisario a meditar
di volgersi altrove, disperando di ridurre
quella città alla sua ubbidienza,
quando la buona ventura gli presentò persona
che si esibì di aprirgli l'adito della
città per un acquedotto, bastando solamente
slargare il buco del marmo, per
cui l'acqua passava fuori d'essa città. Così
fu fatto, e per quell'angusto sito avendo
Belisario una notte spinti in Napoli
quattrocento soldati con due trombetti,
e dato nel medesimo tempo l'assalto, se
ne fece padrone. Mirabil cosa fu di poi
nell'anno 1442, che Alfonso re d'Aragona
per un simile o per lo stesso acquedotto
s'impadronì della medesima
città di Napoli. Non potè o non volle
Belisario impedire il sacco della misera
città. Procopio, intento solamente a raccontar
ciò che può far onore a Belisario,
<span class="pagenum"><a id="Page_865"></a>[865]</span>
di cui anche in questa guerra fu segretario,
si sbriga in poche parole della
descrizione di quella tragedia, con dire
dipoi che nel furore del sacco, Belisario,
montato in bigoncia, sfibbiò una bella orazione
ai soldati, per farli desistere dal
maggiormente incrudelire, e che, pacificatili,
fece rendere ai Napoletani i lor figliuoli
e le mogli che nulla aveano patito
di forza da que' tanti masnadieri. Merita
ben più fede l'autore della Miscella <span class="fnote">[Hist. Miscell., lib. 16.]</span>,
scrivendo che non solamente sopra
i Goti, ma anche sopra i cittadini
sfogarono la rabbia loro i vincitori, senza
perdonare nè a sesso nè ad età, e
neppur alle sacre vergini, e ai sacerdoti
di Dio, con uccidere i mariti in faccia
alle mogli, col condurre schiavi le madri
e i figliuoli, e con saccheggiar tutte
le case e tutte in fine le sacrosante chiese.
Di maniera che giunto poi Belisario
a Roma, fu acremente ripreso da papa
Silverio per tanta strage e crudeltà usata
contra dei miseri Napoletani, e, riconoscendo
egli il suo fallo, tornato che fu a
Napoli, e trovandola priva quasi affatto
di abitatori, s'insegnò di ripopolarla con
farvi venir gente da tutte le città e luoghi
vicini.
</p>

<p>
A queste nuove il re Teodato spedì
l'esercito de' suoi Goti nella Campania
sotto il comando di <i>Vitige</i>, valoroso capitano,
che gran saggio di sua bravura
avea dato nelle battaglie de' Goti contro
i Gepidi ai tempi del re Teoderico. Raunaronsi
costoro ad un luogo appellato
Regeta, trentacinque miglia lungi da Roma,
e quivi, detestando la dappocaggine
di Teodato, che non osava di uscire in
campagna, e sospettando intelligenza di
lui con Giustiniano Augusto per tradire
e distruggere il regno gotico, all'improvviso
acclamarono per loro re lo stesso
<i>Vitige</i>. Ciò inteso da Teodato, che, a mio
credere, si trovava in Roma, colla maggior
fretta possibile s'incamminò alla
volta di Ravenna; ma sopraggiunto nel
cammino da un certo Ottari suo nemico,
<span class="pagenum"><a id="Page_866"></a>[866]</span>
che speditogli dietro da Vitige, meglio
dovette adoperar gli sproni, fu gittato da
cavallo e privato di vita. Assicurato di
ciò Vitige, e fatto imprigionare <i>Teodegisclo</i>,
figliuolo di esso Teodato, pensò dipoi,
perchè non avea tali forze da potersi
opporre a Belisario, trovandosi allora
il nerbo migliore de' Goti nella Gallia
e nella Venezia, o per altri motivi, di
temporeggiare e di ritirarsi a Ravenna,
per disporre ivi meglio la difesa del regno,
con lasciare intanto quattro mila dei
suoi alla guardia di Roma, e <i>Leuderi</i> uomo
prudente alla lor testa. In Ravenna
forzò <i>Matasunta</i> figliuola di Amalasunta
ad accettarlo per marito, affine di stabilirsi
meglio il regno, imparentandosi col
sangue di Teoderico. Poscia spedì ambasciatori
a Giustiniano, per tentar pure
se poteva ottener la pace. Ma non potè
punto smuover l'animo imperiale, troppo
ansioso e già pieno di speranza di
riacquistar tutta l'Italia. Intanto si diede
Vitige a raunar gente ed armi <span class="fnote">[Cassiod., lib. 10, ep. 32.]</span>; e perciocchè
Teodato suo antecessore, tra per
non tener impegnate nella Gallia tante
soldatesche, e per tirare in una lega difensiva
ed offensiva i re de' Franchi,
aveva esibito di cedere ai medesimi tutto
quanto possedeva nella Gallia gli Ostrogoti,
Vitige anch'egli proseguì e conchiuse
con essi questo trattato. Colla cessione
suddetta e con pagar loro venti mila
scudi d'oro, promisero e giurarono i re
<i>Childerico</i>, <i>Teodeberto</i> e <i>Clotario</i> di aiutar
Vitige nella difesa del regno d'Italia.
Se questa lega fatta con principi, a' quali
nulla costavano i giuramenti, riuscisse
profittevole ai Goti, in breve ce ne avvedremo.
Certo è bensì che allora i re Franchi
senza spesa e fatica alcuna entrarono
in possesso di tutta la Provenza, e di
quanto di là dalle Alpi era di ragione
degli Ostrogoti, e divisero fra loro quelle
provincie: con che divennero padroni
di tutta la Gallia, a riserva della Linguadoca,
in cui seguitarono a signoreggiare
i Visigoti, e della Bretagna minore che
<span class="pagenum"><a id="Page_867"></a>[867]</span>
aveva i suoi duchi, re talvolta ancora
appellati. Intanto Belisario, lasciato un
sufficiente presidio in Napoli e in Cuma,
ch'erano le due uniche città della Campania
atte ad esser difese, mise in marcia
l'armata sua verso Roma. Per istrada
ricevette un'ambasciata de' Romani
che gli offerivano la resa della città;
giacchè non si sentivano voglia di provare
il crudel trattamento, toccato ai
miseri Napoletani. A dirittura dunque
camminando a Roma, trovò aperta una
porta, per cui pacificamente entrò, mentre
che per un'altra usciva la guarnigione
gotica, accortasi di non poter difendere
la città con sì poca gente contro il
volere de' cittadini. Rimase nondimeno
prigione (forse con secreto concerto)
<i>Leuderi</i> loro capitano, che insieme colle
chiavi delle porte di Roma fu inviato da
Belisario all'imperador Giustiniano. Attese
dipoi Belisario a fortificar Roma
con riparar le mura cadute, cignerle di
una larga e profonda fossa, fabbricar
merli, e fare ogni altra provvision da
difesa, ben prevedendo che i Goti, raunato
tutto il loro potere, verrebbono a
trovarlo, senza ch'egli avesse forze da
aspettarli in campagna.
</p>
<hr />
</div>

<div class="chapter">
<h2 class="hidden"><a id="DXXXVII"></a>DXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Silverio</span> papa 2.</td>
  </tr>
  <tr>
    <td><span class="smcap">Giustiniano</span> imperadore 11.</td>
  </tr>
  <tr>
    <td><span class="smcap">Vitige</span> re 2.</td>
  </tr>
</table>

<p class="cons">
<i>Senza consoli.</i>
</p>

<p>
In Oriente fu segnato il presente anno
colla formola <i>post consulatum Belisarii
anno II</i>. In Occidente coll'altra <i>post
consulatum Paulini anno III</i>. Belisario
intanto spedì <i>Costantino</i> con un corpo di
gente ad occupar Narni, Spoleto e Perugia.
Per impedire questi progressi <span class="fnote">[Procop., de Bell. Goth., lib. 1, cap. 16.]</span>,
<i>Vitige</i> anch'egli inviò un altro corpo di
gente a quella volta, e seguì ne' borghi
di Perugia una zuffa fra loro, nella quale
i cesarei restarono superiori. Vitige,
<span class="pagenum"><a id="Page_868"></a>[868]</span>
avvisato di questo successo, giudicò necessario
il muoversi in persona. Prima
inviò <i>Asinario</i> ed <i>Uligislao</i> con un grande
esercito verso la Dalmazia, con ordine
di aspettare un rinforzo che gli si faceva
sperare dalla Svevia, e poscia di portarsi
all'assedio di Salona; al qual fine destinò
ancora molte navi lunghe. Fu in fatti
posto l'assedio a quella città per terra e
per mare, ma vi si trovò una vigorosa
difesa per parte di <i>Costanziano</i> generale
dell'imperadore. Poscia si mise in marcia
lo stesso re Vitige alla volta di Roma
col suo esercito, che Procopio fa consistere
in cento e cinquanta mila persone
tra cavalli e fanti. Erano i cavalieri per
la maggior parte corazzieri. Non sarebbe
impossibile che Procopio avesse accresciuto
di molto il numero delle truppe
gotiche, per maggiormente esaltare il suo
generale, che con tanto meno fece resistenza
a questo torrente. Passarono felicemente
i Goti di là dal fiume Tevere, e
quivi si attaccò una fiera battaglia coi
Greci, in cui Belisario stesso, più da soldato
che da generale combattendo, rispinse
più d'una volta i nemici, con ritirarsi
infine, dopo una grande strage di
quelli, entro le mura di Roma. Fu stretta
la città con un forte assedio dall'esercito
gotico, che probabilmente non era in tanta
copia, come poco fa ci diede ad intendere
Procopio, confessando egli <span class="fnote">[Procop., de Bell. Goth., lib. 1, cap. 25.]</span> che
non potè cingerla tutta per la grandezza
della città. Tagliarono i Goti tutti gli acquedotti
intorno ad essa città; impedirono
i molini che macinavano il grano. A
tutto provvide l'indefesso Belisario. Coll'uso
degli arieti, delle testuggini ed altre
macchine si diedero i Goti a travagliar
le mura; entrarono anche nel vivaio;
ma con loro gran perdita furono
rispinti. Cominciò intanto a sentirsi in
Roma la fame; e però Belisario, affin di
salvare i viveri per chi era necessario
alla difesa, ordinò che tutte le donne, i
fanciulli ed altre persone inutili uscissero
della città, ed imbarcate pel Tevere
<span class="pagenum"><a id="Page_869"></a>[869]</span>
passassero a Napoli, in Sicilia ed altrove.
Il che fu eseguito, senza che si provasse
opposizione dalla parte de' Goti.
Scrisse poscia all'imperadore con ragguagliarlo
di quanto andava succedendo,
ed insieme con pregarlo vivamente d'inviargli
il più presto possibile un buon
soccorso di gente e d'armi: altrimenti
sarebbe inevitabile la rovina degli affari
e del credito di sua maestà in Italia.
</p>

<p>
Durante questo assedio, succedette
una esecrabil rivoluzione nella Chiesa
romana, di cui fu cagione l'empietà ed
avarizia di <i>Teodora</i> Augusta, esecutore
<i>Belisario</i>, che più capital facea delle grazie
di essa imperadrice, che di quella di
Dio. Racconta Anastasio bibliotecario,
avere essa Augusta scritto a papa <i>Silverio</i>,
con pregarlo istantemente di andare
a Costantinopoli, od almeno di rimettere
nella sedia episcopale di Costantinopoli
<i>Antimo</i> deposto e già riconosciuto per
eretico. Lette queste lettere, l'afflitto papa
ben previde che gli si preparava una
gran tribolazione, a cui succederebbe
anche la sua morte. Rispose di non poterla
ubbidire per conto alcuno, trattandosi
d'un eretico, per non mancare troppo
sconciamente al sacro suo ministero.
Allora l'adirata principessa trattò con
<i>Vigilio</i> diacono della Chiesa romana, che
era restato in Costantinopoli dopo la
morte di papa Agapito, e seco concertò
la deposizion di Silverio, e le esaltazione
al pontificato del medesimo Vigilio. Liberato
diacono <span class="fnote">[Liberat., in Breviar., cap. 22.]</span> soggiunge che seguì tal
convenzione con patto che Vigilio, creato
che fosse papa, abolisse il concilio
calcedonense, comunicasse con Teodosio
vescovo eretico d'Alessandria, col suddetto
Antimo, e con Severo capo degli
eretici acefali, e pagasse inoltre una buona
somma di danaro, cioè ducento libbre
di oro. Ciò fatto, l'inviò in Italia con
ordine a Belisario di trovar pretesti per
deporre papa Silverio, e intronizzare Vigilio.
Si fecero perciò saltar fuori dei
falsi testimonii, che asserivano, d'aver
<span class="pagenum"><a id="Page_870"></a>[870]</span>
tenuto Silverio pratica coi Goti d'introdurli
in Roma per la porta Asinaria,
quando lo stesso Procopio <span class="fnote">[Procop., de Bell. Goth., lib. 1, cap. 14.]</span> attesta
che per incitamento spezialmente d'esso
papa Silverio, Belisario fu introdotto in
Roma. Comparvero ancora lettere, scritte
alla macchia sotto nome di esso papa,
parlanti dello stesso trattato. Chiamato
Silverio al palazzo da Belisario e da
<i>Antonina</i> sua moglie, appena gli ebbero
esposto il preteso reato, che gli fecero
levar gli abiti pontificali, e, vestitolo da
monaco, il mandarono in esilio a Patara
città della Licia. Quindi Belisario ordinò
al clero di eleggere un altro papa con
insinuazione che questo avea da essere
l'ambizoso <i>Vigilio</i>; e benchè non pochi
abborrissero questa iniquità, pure ubbidirono,
con eleggerlo papa nel dì 22 di
novembre del presente anno. Forse fu
preteso che l'elezion di Silverio fosse
stata nulla, perchè fatta senza la necessaria
libertà degli elettori. Nè molto stette
l'intruso papa Vigilio ad eseguire quanto
egli avea promesso a Teodora Augusta,
con iscrivere a Teodosio alessandrino,
Antimo costantinopolitano e Severo
antiocheno eretici, e con asserire di tener
anch'egli la loro dottrina. Ha addotto
il cardinal Baronio <span class="fnote">[Baron., Annal. Eccl.]</span> varie ragioni
per credere che quella lettera, a noi conservata
da Liberato diacono, non sia
veramente di Vigilio; ma il padre Pagi <span class="fnote">[Pagius, Crit. Baron.]</span>
ne adduce dell'altre per comprovarla
vera, facendone menzione anche
Vittor Tunonense. Nulla però essa nuoce
alla dignità della sede apostolica, perchè
Silverio, quantunque esiliato, non
lasciava allora d'essere vero papa; e Vigilio
non godeva i privilegi de' legittimi
sommi pontefici. Oltre di che, ognun confessa
ch'egli simoniacamente usurpò la
cattedra di san Pietro. Simili iniquità
non s'erano provate sotto i re Goti; anzi
essi portarono sempre riverenza ai
prelati e al clero cattolico; e nell'assedio
<span class="pagenum"><a id="Page_871"></a>[871]</span>
stesso (lo confessa Procopio) neppur
molestarono le basiliche di san Pietro e
di san Paolo, poste fuori di Roma, e permisero
che vi si uffiziasse, come prima.
Bisognò veder tali mostruosità sotto Belisario,
che pur si professava cattolico.
</p>

<p>
Seguitava intanto l'assedio di Roma,
minutamente descritto dall'eloquente
Procopio, spettatore di tutto. Varia era
la fortuna de' combattenti, vigorosi gli
assalti, più vigorosa la difesa, e frequenti
le scaramucce colla peggio ora degli uni,
ora degli altri. Vitige occupò la città di
Porto, affinchè non potessero da quel ramo
del Tevere, allora diviso in due, venire
soccorsi di persone e vettovaglie a Roma.
Giunsero nulladimeno da lì a venti giorni
a Belisario milleseicento cavalli, inviati da
Giustiniano, la maggior parte unni e schiavoni.
Ma nella misera città di Roma al
flagello della guerra due altri nello stesso
tempo si aggiunsero, cioè la carestia dei
viveri e la peste, di modo che il popolo
cominciò a reclamare. Belisario l'acquetò
coll'avviso de' vicini soccorsi da bocca
e da guerra, che si dicevano già arrivati
a Napoli. Non era però migliore la
situazion de' Goti assediante, perchè s'era
sminuita di molto la loro armata per
le morti e ferite, ed erano anch'essi fieramente
malmenati dalla pestilenza e dalla
fame. Udito dipoi che era in viaggio
un potente rinforzo di Greci per terra e
per mare, ingrandito assai più, come è il
costume, dalla fama, spedì Vitige a Belisario,
e conchiuse seco una tregua. Dopo
di che felicemente arrivò a Roma un
copioso convoglio di grani e d'altre vettovaglie,
condotto da Ostia pel Tevere, e
del pari vi giunsero alcune poche migliaia
di fanti e cavalli, che furono sufficienti a
rincorare gli animi fieramente abbattuti
del popolo romano <span class="fnote">[Procop., de Bell. Goth., lib. 2, cap. 7.]</span>. Probabilmente
verso il fine di quest'anno comparve
a Roma <i>Dazio</i> arcivescovo di Milano
con alcuni de' cittadini primarii della
sua città, per pregar Belisario di volere
somministrar loro un picciolo corpo
<span class="pagenum"><a id="Page_872"></a>[872]</span>
di combattenti, asserendo che con
questo lieve rinforzo avrebbono forze e
maniera di cacciare i Goti da Milano,
ed anche da tutta la Liguria. Belisario
diede lor parola di farlo. Altro non so
io intendere, se non che i Goti avessero
bandito da Milano quell'arcivescovo
colla sua comitiva: altrimenti troppo pericoloso
per essi sarebbe stato il portarsi
con tanta pubblicità a Roma per trattar
coi nemici.
</p>
<hr />
</div>

<div class="chapter">
<h2 class="hidden"><a id="DXXXVIII"></a>DXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Vigilio</span> papa 1.</td>
  </tr>
  <tr>
    <td><span class="smcap">Giustiniano</span> imperadore 12.</td>
  </tr>
  <tr>
    <td><span class="smcap">Vitige</span> re 3.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Giovanni</span>, senza collega.
</p>

<p>
In Oriente fu creato console questo
<i>Giovanni</i>, uomo pagano di setta, e
ciò non ostante carissimo e potentissimo
nella corte di Giustiniano, siccome
abbiamo varii passi di Procopio. Era
prima salito alla dignità di prefetto del
pretorio, ed ornato del patriziato; e tuttochè
avesse ucciso <i>Eusebio</i> vescovo di
Cizico, ciò non gl'impedì punto il conseguire
i primi onori dell'imperio. Se questo
è vero, si conterà anch'esso fra i reati
di Giustiniano. Nell'Occidente l'anno
presente si trova contrassegnato colla
formula: <i>post consulatum Paulini junioris
anno IV.</i> Per attestato di Liberato diacono <span class="fnote">[Liberat., in Breviar., cap. 22.]</span>,
giunto che fu papa Silverio a
Palara, il vescovo di quella città, compassionando
la di lui disgrazia, e detestando
il sacrilego attentato de' suoi nemici,
coraggiosamente volò a Costantinopoli,
e, presentatosi all'imperador Giustiniano,
si scaldò forte in favor del papa,
con rappresentargli l'enormità dell'eccesso
in trattar così un romano pontefice,
capo visibile di tutta la Chiesa di Dio.
Fecero breccia nel cuore di Giustiniano
le parole di questo buon prelato; e però
diede ordine che Silverio fosse condotto
a Roma, e si giudicasse intorno alla verità
<span class="pagenum"><a id="Page_873"></a>[873]</span>
o falsità delle lettere a lui attribuite.
Se si provassero vere, egli se ne andasse
fuori di Roma a vivere in quelle città che
più gli piacesse. Se poi false, fosse rimesso
nella sedia primiera. Ma l'empia <i>Teodora</i>
Augusta, udita questa risoluzione del
marito, spinse <i>Pelagio</i> diacono della Chiesa
romana, che esercitava allora la funzione
d'apocrisario, ossia di nunzio, presso
l'imperadore, per distornarne l'esecuzione.
Stette anco Giustiniano nel suo
proposito. Fu ricondotto Silverio in Italia:
il che saputo da Vigilio, ricorse a
Belisario per timore d'esser cacciato
dall'occupata sedia, ed ottenuto che Silverio
fosse consegnato a due suoi famigli,
il mandò nell'isola Palmaria, ossia
Palmarola, ovvero, come ha l'autore della
Miscella <span class="fnote">[Hist. Miscella, lib. 16.]</span>, con Anastasio <span class="fnote">[Anastas. Bibl., in Vit. Silverii.]</span>, nell'isola
Ponza, vicinissima ad essa Palmaria, di
dove sotto la lor guardia fu lasciato morir
di fame. Così Liberato diacono. Nondimeno
Procopio <span class="fnote">[Procop., Hist. Arcan., cap. 11.]</span>, meglio informato
di questi affari, lasciò scritto, essere stata
Antonina moglie di Belisario che mandò
un certo Eugenio sgherro, di cui solea
valersi per somiglianti misfatti, a levar
di vita l'infelice pontefice. Erano sì
ella, come il marito, schiavi dichiarati
dell'imperadrice Teodora, da cui verisimilmente
venne l'ordine segreto di sì
enorme delitto. Rapporta il cardinal Baronio <span class="fnote">[Baron., Annal. Eccl.]</span>
una lettera di esso papa, in cui
scomunica l'usurpatore Vigilio; ma questa
vien tenuta per falsa dal padre Pagi <span class="fnote">[Pagius, Crit. Baron.]</span>
e da altri. Secondo Anastasio <span class="fnote">[Anastas. Bibliothec., in Vita Silverii.]</span>
fu <i>Silverio</i> tolto di vita nel dì 20 di giugno
di quest'anno, e venne riconosciuto
per martire, e al suo sepolcro succedettero
delle guarigioni. Pure non sappiamo
che di tale enormità facesse risentimento
alcuno il sì decantato cattolico
imperador Giustiniano. Egli è poi credibile
che dopo la morte di questo santo
<span class="pagenum"><a id="Page_874"></a>[874]</span>
pontefice il clero con qualche atto pubblico
di nuova elezione o di approvazione
ligittimasse la persona di <i>Vigilio</i>, essendo
fuor di dubbio ch'egli da lì innanzi fu
riconosciuto ed onorato da tutti come
vero papa e successore di san Pietro. E
merita ben d'essere osservata l'assistenza
speciale di Dio alla santa Chiesa romana,
perchè Vigilio, entrato sì vituperosamente
e contro le leggi canoniche
nel pontificato, cominciò da lì innanzi ad
essere un altro uomo, e a sostener con
vigore la dottrina della Chiesa cattolica,
massimamente con abbracciare i primi
quattro concilii generali, come apparisce
dalle lettere ch'egli scrisse all'imperador
<i>Giustiniano</i> e a <i>Menna</i> patriarca
di Costantinopoli, rapportate dal suddetto
cardinal Baronio.
</p>

<p>
Seguitava intanto l'assedio di Roma
e la tregua fra le armate, quando venne
in pensiero a Belisario di procurar una
diversione all'armi nemiche <span class="fnote">[Procop., de Bell. Goth., lib. 2, cap. 10.]</span>. Pertanto
ordinò a <i>Giovanni</i>, nipote di quel Vitaliano
che diede tanto da fare ad Anastasio
imperadore, di scorrere con due
mila cavalli nel Piceno, oggidì Marca di
Ancona, e di prendere e saccheggiare
quel che potesse. Fu volentieri ubbidito
da Giovanni. Incontratosi egli con <i>Uliteo</i>,
zio paterno di Vitige, che se gli oppose
con molte squadre, valorosamente combattè,
e disfece quelle truppe, colla morte
dello stesso condottiero. Trovate poi
le città di Osimo e di Urbino ben presidiate,
ed in istato di non temere di
lui, passò innanzi fino a Rimini: dove
ritiratisi i Goti per sospetto degli abitanti,
e per timore di qualche intelligenza
in Ravenna, diedero comodo a Giovanni
d'impadronirsene. Nè era mal fondata
l'apprensione dei Goti, scrivendo
Procopio che <i>Matasunta</i>, la quale per
forza avea sposato il re Vitige, non sì
tosto ebbe intesa la vicinanza di Giovanni
(forse anche l'avea ella invitato
a marciare a quella volta), che se ne
rallegrò forte in suo cuore, e con un
<span class="pagenum"><a id="Page_875"></a>[875]</span>
segreto messo cominciò a parlar seco di
nozze e tradimenti. Fu cagione la presa
di Rimini che Vitige levasse l'assedio
di Roma sul fine di marzo. Nel ritirarsi
e passare il Tevere, il campo suo fu assalito
da Belisario, e n'ebbe una buona
spelazzata. Vitige, dopo aver mandati
buoni presidii in Chiusi, in Orvieto, Todi,
Osimo, Urbino, Montefeltro e Cesena, col
resto dell'esercito passò all'assedio di
Rimini, e lo intraprese con tutto vigore.
Intanto non trascurò Belisario le richieste
fattegli dai Milanesi, e per mare
spedì sotto il comando di <i>Mondila</i> mille
fanti con essi alla volta di Genova. Giunsero
costoro dipoi in vicinanza di Pavia,
e loro convenne azzuffarsi coi Goti
usciti di quella città, ed ebbero la fortuna
di sbaragliarli e d'inseguirli fino alle
porte, ma con restar ivi trucidato <i>Fidelio</i>
prefetto del pretorio, che, per essere
oriondo di Milano, era stato inviato anche
egli come persona utile a quella impresa.
Perchè in Pavia, città ben fortificata, si
erano ridotti con tutto il loro meglio i
Goti abitanti in quelle parti, non si potè
da sì poca gente tentarne l'acquisto. Però
a diritura passarono a Milano, la qual
città si sottrasse, secondo il concerto, all'ubbidienza
de' Goti, ed acclamò l'imperadore
per sua mala fortuna, e senza
aver prese buone misure. Altrettanto fecero
Bergamo, Como, Novara ed altri
luoghi, nei quali Mandilla inviò picciole
guarnigioni, con restargli solamente trecento
uomini per difesa di Milano. Ma
appena ebbe Vitige intesa la ribellion di
Milano, che spedì a quella volta <i>Vraia</i>,
figliuolo d'una sua sorella, con una sufficiente
armata, che di là a non molto
s'ingrossò coll'arrivo di dieci mila Borgognoni.
Venivano questi mandati in aiuto
di Vitige da Teodeberto, uno dei re
franchi per soddisfare alla capitolazione
tra loro conchiusa nella cessione di sopra
accennata degli stati già posseduti
nelle Gallie dagli Ostrogoti. Niuno venne
de' Franchi, e fu anche fatta correr voce
che gli stessi Borgognoni di lor moto
<span class="pagenum"><a id="Page_876"></a>[876]</span>
proprio, e senza saputa di Teodeberto,
erano calati in Italia, per rispetto che si
aveva all'imperadore, e perchè dianzi aveano
preso i re franchi qualche impegno
di lega con esso Augusto, giacchè
questi, per maggiormente cattivarsi lo
stesso Teodeberto, l'avea probabilmente
adottato, con titolo nondimeno di solo
onore, per suo figliuolo, come abbiamo
da due lettere del medesimo re a
Giustiniano presso il Du-chesne <span class="fnote">[Du-Chesne, Hist. Franc., tom. 1, pag. 862.]</span>, nelle
quali il chiama <i>padre</i>. Fu dunque stretto
di assedio Milano, senza che si fosse prima
provveduto al bisogno de' viveri; ed
essendo sì scarso il presidio imperiale,
conveniva che i cittadini facessero anche
essi le guardie alle mura. Non dormiva
in questo mentre Belisario. Lasciata una
lieve guarnigione in Roma, con quanta
gente avea s'inviò sul fine di giugno
alla volta della Emilia. Gli si renderono
Todi e Chiusi con restar prigionieri i
presidii gotici, che egli appresso mandò
in Sicilia. Giunse in questi medesimi tempi
per mare nel Piceno un rinforzo inviato
da Giustiniano in Italia, consistente in
cinque mila Greci pedoni, e circa due mila
Eruli. Ne era condottiere <i>Narsete</i>, uno
de' primi uffiziali dell'imperadore, uomo
di gran coraggio ed attività, tuttochè
eunuco. Unitosi con lui Belisario nella
città di Fermo, tenuto fu consiglio e perchè
si ricevette avviso da Giovanni assediato
in Rimini, ch'egli non poteva più
di sette giorni sostenere la città per mancanza
di viveri, fu risoluto di marciare
a dirittura colà. Ma non aspettarono i
Goti l'arrivo dei Greci per ritirarsi dall'assedio.
Insorsero poi gare ed emulazioni
fra Belisario e Narsete; e perchè
non andavano d'accordo ne' consigli, si
divisero. Nulladimeno impensatamente
riuscì a Belisario d'impadronirsi d'Urbino,
e a Narsete d'entrare in Imola ed
in altri luoghi dell'Emilia, ma non già
di Cesena, sopra cui fu fatto un vano
tentativo. Infierì in quest'anno un'orrenda
carestia per tutta l'Italia, di modo
<span class="pagenum"><a id="Page_877"></a>[877]</span>
che, per attestato di <i>Dazio</i> arcivescovo
allora di Milano, citato fuor di sito
dall'autore della Miscella <span class="fnote">[Hist. Miscell., lib. 16.]</span>, assaissime
madri mangiarono i lor figliuolini,
probabilmente durante l'assedio di Milano,
dove cominciò a provarsi questa
terribil fame. Procopio, ch'era presente
a questi guai, scrive essere stata voce
costante, che fossero in quell'anno morti
di fame cinquanta mila contadini nel solo
Piceno, e più ancora nell'Istria e Dalmazia;
e che nel territorio di Rimini due
donne rimaste sole in una casa, si mangiarono
diciassette uomini, con ucciderli
di notte di mano in mano che capitavano
al loro tugurio.
</p>
<hr />
</div>

<div class="chapter">
<h2 class="hidden"><a id="DXXXIX"></a>DXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXXXIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Vigilio</span> papa 2.</td>
  </tr>
  <tr>
    <td><span class="smcap">Giustiniano</span> imperadore 13.</td>
  </tr>
  <tr>
    <td><span class="smcap">Vitige</span> re 4.</td>
  </tr>
</table>

<p class="center">
<i>Consoli</i>
</p>

<p class="cons">
<span class="smcap">Flavio Appione</span> senza collega.
</p>

<p>
Fu creato console questo <i>Appione</i>
da Giustiniano Augusto. Suo padre <i>Strategio</i>
era patrizio e tesoriere dell'imperadore,
e si trova anche appellato <i>exconsole</i>
nella Novella centesimaquinta di
Giustiniano, senza che apparisca in quale
anno egli esercitasse il consolato, e perciò
con apparenza che solamente per
onore gli fosse conferito quel titolo, oppure
che l'imperadore, allorchè fu console,
il sostituisse in quella dignità per
qualche mese. Restò il principio di quest'anno
funestato da una delle più orride
tragedie che mai si possano udire.
Continuando l'assedio di Milano, sempre
più cresceva il furor della fame, in
guisa che il popolo si ridusse a mangiar
fino i più sozzi e schifosi animali. Non
lasciò Belisario d'inviare a quella volta
un soccorso di truppe condotto da <i>Martino</i>
e da <i>Uliare</i> suoi capitani; ma costoro
si fermarono al Po, non arrischiandosi
di andare incontro al grosso campo
de' Goti e Borgognoni. Ne scrissero a
<span class="pagenum"><a id="Page_878"></a>[878]</span>
Belisario, il quale determinò con assenso
di Narsete di spedire altra gente. Ma
mentre i primi si fermano, e si preparano
gli altri a muoversi, non potendo più reggere
Milano ai morsi della fame, <i>Mondila</i>
e <i>Paolo</i>, capitani di quei pochi Greci
che erano nella città, capitolarono coi
Goti di rendersi, salve le vite loro, con
abbandonare alla discrezion de' nemici
quelle del popolo. Pertanto entrati coi
Borgognoni Goti, ansanti di punire la ribellion
de' cittadini, fecero massimamente
man bassa sopra i senatori e sopra tutti
gli altri maschi, non perdonando neppure
ai fanciulli, nè ai sacerdoti, che, per
attestato di Mario Aventicense <span class="fnote">[Marius Aventicensis, in Chron.]</span>, furono
scannati ne' sacri templi e sopra gli stessi
altari. Le donne tutte furono fatte schiave,
e donate ai Borgognoni in ricompensa
del prestato soccorso, e la città tutta saccheggiata,
e poi diroccata e ridotta ad un
mucchio di pietre. Se vogliam credere a
Procopio <span class="fnote">[Procop., de Bell. Goth., lib. 2, cap. 21.]</span>, furono in sì esecranda giornata
tagliati a pezzi più di <i>trecento mila uomini</i>:
numero che giustamente si può sospettare
eccedente il vero, perchè, computate
le donne, avrebbe dovuto questa città
contenere almen da secento mila persone
in un giro allora minore del presente, se
non immaginassimo rifugiato entro quella
città una buona quantità degli abitatori
della campagna. Loda il cardinal
Baronio <span class="fnote">[Baron., Annal. Eccl., ad ann. 538.]</span> <i>Dazio</i> arcivescovo di Milano,
perchè si studiasse di liberar quella
città dai Goti ariani, e promovesse la ribellione.
Non entro io a disputare se
fosse o non fosse lodevole l'operar contro
il giuramento di fedeltà prestato ai
Goti, che pur lasciavano vivere in pace
i cattolici. Bensì dico che si potè desiderar
più prudenza nel fatto di Dazio,
il cui zelo intempestivo si tirò dietro la
lagrimevole rovina della città e del popolo
suo; che per un pugno di gente
inviato colà de Belisario non si dovea
esporre il suo gregge al pericolo di soccombere
<span class="pagenum"><a id="Page_879"></a>[879]</span>
sotto la possanza tuttavia grande
dei Goti in Italia. Ebbe Dazio la fortuna
di salvarsi colla fuga, e di ritirarsi
a Costantinopoli, dove si trattenne circa
quindici anni, lungi dall'eccidio dell'infelice
patria sua, e quivi in fine terminò
i suoi giorni nell'anno 552. Mondila e
Paolo capitani coi Greci di lor seguito
anch'essi ebbero salve le vite, e furono
condotti prigioni a Ravenna. Tornò tutta
la Liguria in potere dei Goti: e non parlandosi
più dei Borgognoni, segno è che
essi dovettero ritornare al loro paese.
</p>

<p>
Stava intanto Vitige co' primarii fra i
Goti studiando la maniera di potersi sostenere
in questa sì pericolosa guerra;
e fu conchiuso di tirare in Italia con una
grossa offerta di danaro i Longobardi,
allora abitanti nella Pannonia, ossia
nell'Ungheria. A tal fine furono spediti
ambasciatori a <i>Vaci</i>, ossia <i>Vaccone</i>, re in
questi tempi, per quanto scrive Procopio <span class="fnote">[Procop., de Bell. Goth., lib. 2, cap. 22.]</span>,
di quella nazione; nel che non
s'accordano con lui Paolo diacono <span class="fnote">[Paulus Diaconus, Histor. Longobardor.,
lib. 1, cap. 22.]</span>,
nè Sigberto <span class="fnote">[Sigebertus, in Chron.]</span>, da' quali abbiam veduto
che <i>Audoino</i> infin l'anno 527 condusse
i Longobardi nella Pannonia. Procopio
parlando poi diffusamente de' Longobardi
più sotto <span class="fnote">[Procop., de Bell. Goth., lib. 3, cap. 33.]</span>, scrive che Giustiniano
donò loro il Norico e la Pannonia,
ed insorse poi guerra fra essi e i Gepidi,
regnando <i>Audoino</i> re d'essi Longobardi.
Riuscì senza frutto l'ambasciata, perchè
si trovò che i Longobardi aveano stretta
lega coll'imperador Giustiniano, e fedelmente
la voleano mantenere. Perciò Vitige
si applicò ad un'altra risoluzione, e
fu quella di muover <i>Cosroe</i> re di Persia
a far guerra a Giustiniano, con ispedirgli
a tal fine ambasciatori, non goti,
ma italiani; il che fu di un gravissimo
sconcerto all'imperio d'Oriente, di modo
che non finì quest'anno che Giustiniano
venne in pensiero di far pace coi
<span class="pagenum"><a id="Page_880"></a>[880]</span>
Goti, e rimandò in Italia gli ambasciatori
di Vitige, che erano tuttavia in Costantinopoli,
promettendo di spedire persone
a Ravenna con plenipotenza di trattarne.
E perciocchè intese i dispareri che tuttavia
continuavano tra Belisario e Narsete,
richiamò l'ultimo a Costantinopoli, e
pensava anche di far lo stesso di Belisario,
per dargli il comando dell'armata
destinata contra de' Persiani. Belisario
intento alle sue imprese, dappoichè ebbe
intese e compiante le inesplicabili calamità
di Milano, passò ad assediar Osimo;
inviò <i>Cipriano</i> e <i>Giustino</i> suoi capitani a
tentare l'acquisto di Fiesole; giacchè
queste due città il trattenevano dal passare
innanzi verso Ravenna. Mandò ancora
<i>Martino</i> e <i>Giovanni</i> verso il Po, che
si postaron in Tortona, tuttochè città
priva di mura. <i>Vraia</i> capitano di Vitige,
che comandava nelle parti di Milano, ebbe
ordine di passare il Po, per isloggiare
di là i Greci. Ubbidì egli, ma non si attentò
poi di assalirli, e solamente andò
ad accamparsi poche miglia lungi da loro.
</p>

<p>
Già abbiam veduto che razza di gente,
intente solo ad ingrandirsi o per diritto
o per traverso, fossero allora i re franchi.
Anche nell'anno 537, per attestato di
Sigeberto <span class="fnote">[Sigebertus, in Chronico.]</span>, furono vicini a far guerra
fra loro, se non si fosse interposta la <i>santa
Clotilde</i> loro madre ed avola. Procopio
anch'egli aggiunge <span class="fnote">[Procop., de Bell. Goth., lib. 3, cap. 25.]</span> che quella nazione
non sapeva allora cosa fosse il mantener
parola, ed aver eglino bensì professata
la religione cristiana, ma con ritener
tuttavia varie superstizioni del paganesimo,
forse perchè non tutti lo aveano
per anche abiurato, o pure, come si
ricava da Agatia <span class="fnote">[Agath., in Hist., lib. 2.]</span>, coi Franchi buoni
cattolici nelle armate erano mischiati gli
Alamanni, gente divenuta loro suddita, e
tuttavia barbara e in gran parte idolatra.
Fra essi re più potente era <i>Teodeberto</i>,
appellato re d'Austrasia. In una lettera
da lui scritta a Giustiniano Augusto, in
<span class="pagenum"><a id="Page_881"></a>[881]</span>
cui nondimeno v'ha dei nomi scorretti,
egli dice di stendere il suo dominio dai
confini della Pannonia sino all'Oceano,
abbracciando le Toringia, e parte della
Sassonia, e la Svevia, ossia l'Alemagna,
e le provincie del Belgio, oltre alla porzione
a lui toccata del regno della Borgogna,
e ad altri stati di sua giurisdizione.
Ora Teodeberto, al vedere in sì pericolosa
guerra impegnati e smunti non
meno i Goti che i Greci, dimentico del
bel titolo di <i>padre</i> ch'egli dava a Giustiniano,
e dei regali da lui ricevuti, e
delle belle promesse a lui fatte; molto
più dimentico dell'obbligo contratto di
aiutar Vitige, che a questo fine avea ceduto
a lui ed ai suoi zii tutto quanto
possedevano nella Gallia i suoi Goti, o vogliam
dire Ostrogoti: entrò in pensiero
di profittare anch'egli di sì bella occasione,
coll'acquisto di qualche porzione
d'Italia. Mario Aventicense <span class="fnote">[Marius Aventicensis, in Chron.]</span> ed il
Continuatore di Marcellino conte <span class="fnote">[Continuator Marcellini, in Chron.]</span> riferiscono
al presente anno questo fatto
che abbiamo più distesamente narrato
da Procopio <span class="fnote">[Procop., de Bell. Goth., lib. 2, cap. 25.]</span>, scrittore allora dimorante
in Italia al servigio di Belisario.
Teodeberto adunque, messa insieme una
armata di cento mila persone, per le Alpi
della Savoia calò nel Piemonte. Erano
quasi tutti fanti, che non portavano
nè archi nè picca, ma solamente lo scudo
e la spada, con una corta azza, nella
cui cima il ferro grosso, dall'una parte
e dall'altra era ben aguzzo e tagliente.
Nelle battaglie dato il segno, con iscagliare
quell'azza, solevano rompere lo
scudo del nemico, e poi avventarsegli
colla spada ed ucciderlo. I Goti in quelle
parti, all'avviso che veniva sì forte esercito
di Franchi, s'avvisarono tosto che
fosse in loro aiuto; e già parea lor di
veder Belisario supplicasse per un passaporto
da potersene tornar colla vita in
Oriente. Nulla di male fecero i Franchi
finchè giunsero al Po, dove i Goti aveano
<span class="pagenum"><a id="Page_882"></a>[882]</span>
un ponte, perchè desideravano forte
di passarlo con lor buona grazia. Ma
appena vi furono sopra, che presi quanti
figliuoli e mogli de' Goti ivi si trovarono,
ne fecero un sagrifizio a qualche
lor falso dio, e ne gittarono i corpi nel
fiume. Spaventata la guardia dei Goti,
scappò tosto in Pavia. Arrivarono i Franchi
dove era l'accampamento de' Goti,
verso Tortona, da' quali fu lor fatto un
buon accoglimento, come a buoni amici;
quand'eccoti se li veggono venire addosso
quai fieri nemici: cosa che li fece
tutti dare alle gambe con tal confusione,
che passarono fin per mezzo il campo
de' Greci, e a dirittura se ne andarono a
Ravenna. I Greci, all'incontro, al vedere
sì grande scappata, vennero in esperienza
che, arrivato Belisario, avesse data a
costoro una rotta, e però presero le armi
per seco unirsi. Ma trovandosi burlati
e fieramente assaliti dai Franchi, si
difesero ben per quanto poterono, ma in
fine anch'essi furono astretti a voltar
le spalle e a fuggirsene. Arrivati in Toscana,
ragguagliarono Belisario del disgustoso
accidente, e ne rimase non men
egli che l'esercito suo stranamente conturbato,
per apprensione che sì grosso
torrente andasse finalmente a scaricarsi
sopra di loro. Pertanto egli scrisse una
bella lettera a Teodeberto, con rappresentargli
la riverenza dovuta all'imperadore,
la possanza di lui, i patti e le promesse
seguite, ed esortarlo a ritirarsi.
</p>

<p>
Attribuisce Procopio all'efficacia di
questa lettera l'essere in fatti ritornato
da lì a non molto addietro il re Teodeberto
colla sua gente. Ma probabilmente
sì gran virtù non ebbe una carta sola.
In amendue gli alloggiamenti de' Goti e
de' Greci fuggiti trovarono i Franchi
qualche copia di viveri, e si satollarono
ben bene. Ma proseguendo il cammino,
tra per essere quella una sterminata
moltitudine, e perchè la carestia e la
guerra aveano desertato il paese, cominciarono
a far dei digiuni non comandati,
e spesso altro non aveano che sola
<span class="pagenum"><a id="Page_883"></a>[883]</span>
carne di bue da cibarsi e l'acqua del
Po da bere. Questi patimenti, colla giunta
dell'aria estiva e del clima diverso,
produssero fra loro di grandi malattie,
in manierachè almeno un terzo di quell'armata
in breve perì, e il resto era
malconcio di sanità. Questi motivi fecero
risolvere Teodeberto a ritornarsene
a casa. Del resto, secondo la testimonianza
di Mario e del Continuatore di
Marcellino, egli scorse per la Liguria e
per l'Emilia, mettendo tutto a sacco.
Più di ogni altro luogo provò Genova
la di lui crudeltà, perchè non solo saccheggiata,
ma anche rovinata dal furore
delle sue genti. E tale fu il soccorso inviato
ai Goti, secondo i patti, dai re franchi.
E quando mai a questa spedizione
alludessero alcune medaglie che si veggono
di esso re Teodeberto, sarebbe da
cercare se gran gloria seco porti una
scorreria fatta più da saccomanno che
da eroe, per finir di spogliare e di distruggere
le misere provincie dell'Italia, senza
alcuno che gli si opponesse. Proseguì
intanto Belisario i due assedii d'Osimo
e di Fiesole, e dopo molto tempo e fatiche
gli venne fatto d'impadronirsi di
quelle due città. Dopo di che, unite tutte
le sue genti, passò verso Ravenna, e formonne
il blocco. Per ben premunirsi
avea Vitige fatto caricare nella Liguria
una buona quantità di grani, che posta
in barconi, calava giù pel Po alla volta
di Ravenna. Volle la sua sfortuna che
all'improvviso si abbassassero le acque
di quel fiume senza poter passare innanzi
le barche; e però venne tutto quel
convoglio placidamente alle mani dei
Greci, con restare sprovveduta Ravenna,
senza ch'ella potesse sperar vettovaglie
dalla parte dell'Adriatico, perchè Giustiniano
era padrone della Dalmazia, e
teneva non pochi legni in quel mare.
Per quello che dirò più abbasso, dovrei
qui riferire la resa di questa città, succeduta
a mio credere; ma, seguitando il
padre Pagi, mi prendo la libertà di parlarne
solamente nel susseguente.
</p>
<hr />
</div>

<div class="chapter">
<p>
<span class="pagenum"><a id="Page_884"></a>[884]</span>
</p>

<h2 class="hidden"><a id="DXL"></a>DXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXL</span>. Indizione <span class="scp">III</span>.</td>
  </tr>
  <tr>
    <td><span class="smcap">Vigilio</span> papa 3.</td>
  </tr>
  <tr>
    <td><span class="smcap">Giustiniano</span> imperadore 14.</td>
  </tr>
  <tr>
    <td><span class="smcap">Ildibaldo</span> re 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Giustino</span> <i>juniore</i>, senza collega.
</p>

<p>
Siccome il padre Pagi osservò, questo
<i>Giustino</i> console orientale ebbe per padre
<i>Germano</i> patrizio, figliuolo di un fratello
di Giustiniano, e però diverso da
Giustino juniore poscia imperadore, che
era nato da una sorella di Giustiniano.
Viene appellato <i>juniore</i> probabilmente
per distinguerlo da Giustino seniore Augusto
ch'era stato console nell'anno
519. <i>Cosroe</i> re della Persia avea già,
siccome dissi, mossa guerra a Giustiniano <span class="fnote">[Procop., de Bell. Pers., lib. 2, cap. 5.]</span>
colla maggior felicità possibile,
perchè non v'era nelle frontiere cesaree
esercito alcuno valevole a far resistenza.
Entrato dunque nella Mesopotamia, si
impadronì della città di Sura e di Berea,
e tirando dritto all'insigne città di Antiochia,
l'assediò, la prese, e, dopo un
terribil macello di cittadini e un sacco
universale, la consegnò alle fiamme.
Sopra la Soria tutta si scaricò questo
turbine colla rovina delle città e degli
abitanti. Grande impressione fecero nell'animo
di Giustiniano questi progressi
de' Persiani, nè scorgendosi possente a
sostenere nello stesso tempo due gravissime
guerre, l'una in Italia, l'altra in
Oriente, siccome dissi, avea stabilito di
dar fine alla prima come potesse il meglio,
e di attendere all'altra più importante
e vicina; e tanto più perchè avea
bisogno di un bravo e sperimentato generale
da opporre alla potenza di Cosroe,
nè si trovava chi potesse uguagliarsi a
Belisario, la cui persona egli credeva
troppo necessaria in Oriente. Avea dunque
in Italia a questo fine destinati per
suoi ambasciatori al re <i>Vitige</i>, <i>Domenico</i>
e <i>Massimino</i> senatori <span class="fnote">[Idem, de Bell. Goth., lib. 2, cap. 29.]</span>. In questo mentre
<span class="pagenum"><a id="Page_885"></a>[885]</span>
i re franchi, udito il pericolo in cui
stavano gli affari de' Goti in Italia, avevano
anch'essi mandati ambasciatori a
Vitige, proponendo di far calare un'armata
di cinquecento mila combattenti in
suo favore, e di unire insieme l'uno e
l'altro dominio con quella forma di governo
che sarebbe creduta più propria.
Belisario, penetrati i disegni de' Franchi,
non fu pigro a spedire anch'egli i suoi
oratori a Vitige, con rappresentargli il
pericolo di lui e della sua nazione, ogni
qualvolta si accordasse coi Franchi, e
che migliori condizioni poteva sperare
da Giustiniano. In somma tanto fece che
il distornò dal consentire a capitolazione
alcuna coi Franchi, della fede dei quali
abbiam già veduto quanto si potesse allora
promettere. Arrivarono intanto i
legati imperiali, ed entrati in Ravenna,
dopo molto dibattimento si conchiuse il
negoziato della pace, con che tutto il di
qua dal Po restasse in potere dell'imperadore,
e tutto il di là di Vitige e dei
Goti. Portati questi patti a Belisario, a
cui non era ignoto lo stato della città
per la mancanza de' viveri, non li volle
per conto alcuno sottoscrivere; e fattone
conoscere il motivo a chi sparlava
di lui, quietò ogni diceria su questo. Per
lo contrario i Goti, veggendosi delusi, oramai
stanchi del governo di Vitige, e
spronati dalla fame, fecero segretamente
proporre a Belisario, che se egli voleva
assumere il dominio d'Italia, e farsi re,
essi per tale il riconoscerebbero, troppo
premendo loro di seguitare a starsene
in Italia, senza timore d'essere inviati
in Oriente. Venuta a notizia di Vitige
questa risoluzione de' suoi, anche
egli, per averne merito, occultamente ne
fece fare istanza a Belisario, il quale,
quantunque non si sentisse voglia di
guadagnarsi il titolo di tiranno, ed avesse
inoltre con grandi giuramenti obbligata
la sua fede a Giustiniano di non
far novità, tuttavia accettò l'offerta, e
promise di eseguirla, e di non far male
alcuno agli stessi Goti. Dato dunque ordine
<span class="pagenum"><a id="Page_886"></a>[886]</span>
che speditamente venissero a Classe,
cioè al porto di Ravenna, varie navi
con grano ed altri viveri per soddisfare
al bisogno de' Goti affamati, entrò dipoi
pacificamente coll'esercito in Ravenna,
non permise che ad alcun fosse recata
molestia, e solamente si assicurò di Vitige,
con fare dipoi uno spoglio di tutte
le ricchezze del regal palagio, per presentarle
all'imperadore.
</p>

<p>
La resa di Ravenna fu cagione che
anche le altre città, e massimamente
Trivigi ed altri luoghi della Venezia, inviassero
legati a sottoporsi a Belisario.
Procopio nell'entrare in Ravenna si
faceva i segni di croce al mirare come,
per così dire, un pugno di gente avesse
soggiogata la nazione de' Goti, i quali
in Ravenna sola superavano di numero
l'esercito imperiale. Ma i Goti, dopo la
morte di Teoderico, si erano impoltroniti,
perchè dati agli agi, ed intenti cadauno
a farsi un buon nido in Italia.
Però le donne di quella nazione, che
dianzi avevano udito dire di gran cose
intorno al numero superiore e alla statura
quasi gigantesca de' Greci, mirandone
poi sì pochi prendere il possesso
di Ravenna, e ch'essi erano come gli
altri uomini ordinarii, sputavano in faccia
ai loro mariti, con rimproverare ai
medesimi l'insigne loro codardia. Lasciò
poscia Belisario che chiunque de' Goti
volle uscir di città, se ne andasse ad attendere
ai fatti suoi e a visitare i suoi
poderi. Ebbe anzi piacere che scaricassero
Ravenna, perchè di gran lunga più
erano essi che le schiere de' Greci in
essa città. Ora qui devo avvertire i lettori
d'aver io seguitato il padre Pagi in
riferire all'anno presento la presa di
Ravenna, fatta da Belisario, prima che
terminasse l'<i>anno quinto</i> della guerra
gotica, cioè prima della primavera di
quest'anno, nei cui primi mesi crede
esso Pagi che seguisse la resa di quella
città. Ma veramente tengo io che tal resa
accadesse prima che finisse l'anno
precedente 539. Nelle mie Antichità
<span class="pagenum"><a id="Page_887"></a>[887]</span>
italiche <span class="fnote">[Antiq. Italic., Dissert. XXXIII.]</span>, là dove tratto della origine
della lingua nostra volgare, ho rapportato
uno strumento scritto in papiro
egiziano <i>sub die tertio Nonarum januariarum,
indictione tertia, sexies post consulatum
Paulini junioris viri clarissimi,
Ravennae</i>, cioè nel dì 5 di gennaio del
presente anno. Ora da quello strumento
e dalle lettere scritte ai magistrati di
Faenza, chiaramente, a mio credere, si
scorge che Ravenna non solamente nel
principio dell'anno non era più assediata,
ma godeva allora anche una somma
pace ed avea commercio colle città circonvicine,
e conseguentemente che essa
era già venuta alle mani di Belisario. E
quando sia così, bisognerà dire, o che
il padre Pagi non ben concertasse gli
anni della guerra gotica, o pure che in
quest'anno poche novità succedessero,
con essere cessata la guerra, attendendo
Belisario a dare buon sesto alle conquiste
fatte, e a quietare, s'era possibile, i
soggiogati Goti. In fatti pareva ormai
rimessa sotto il romano imperio l'Italia
tutta, e che s'avesse a respirare e godere
un po' di quiete nelle afflitte e devastate
sue provincie. Ma fallirono ben
presto le speranze de' popoli <span class="fnote">[Procop., de Bell. Goth., lib. 2, cap. 30.]</span>. Non
mancavano, com'è il solito, nemici a
Belisario; e questi scrissero all'imperadore
ch'egli andava macchinando di farsi
signore d'Italia. Può essere che Giustiniano
niuna fede prestasse a sì fatte
accuse. A buon conto il richiamò a Costantinopoli
per dargli il comando dell'armata
contra de' Persiani che superbi
facevano alla peggio in Oriente, talmente
che Giustiniano era giunto a comprare
vilmente la pace con lo sborso di
cinque mila libbre d'oro, e promessa di
pagarne cinquecento ogni anno da lì innanzi.
Il re <i>Cosroe</i> dipoi non mantenne
i patti, e continuò la guerra con più vigore
di prima. Ma appena s'intesero i
preparamenti di Belisario per la sua andata
a Costantinopoli, che i Goti trovandosi
<span class="pagenum"><a id="Page_888"></a>[888]</span>
burlati nelle loro speranze, e riconoscendosi
ormai sottoposti all'imperadore,
si raunarono, per consiglio di
<i>Vraja</i> nipote di Vitige, in una dieta a
Pavia, e quivi proposero di crearsi un
nuovo re. In fatti <i>Ildibado</i>, appellato da
altri <i>Ildibaldo</i>, uno de' primarii fra essi
che abitava in Verona, chiamato colà,
fu improvvisamente vestito della regia
porpora. Non volle egli mancare d'inviar
tosto legati a Belisario, per rappresentargli
la mancanza della parola data,
con de' rimproveri ancora alla di lui
viltà, quando non consentisse di farsi re
d'Italia; che se egli s'accordasse coi lor
desiderii, protestava Ildibado che sarebbe
andato in persona a depositar la porpora
ai suoi piedi. Lusingavansi molti
fra i Goti che Belisario cederebbe a così
belle istanze. Ma egli, saldo nella conoscenza
del suo dovere, rimandò gli ambasciatori
colle mani vuote.
</p>
<hr />
</div>

<div class="chapter">
<h2 class="hidden"><a id="DXLI"></a>DXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">DXLI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Vigilio</span> papa 4.</td>
  </tr>
  <tr>
    <td><span class="smcap">Giustiniano</span> imperadore 15.</td>
  </tr>
  <tr>
    <td><span class="smcap">Erarico</span> re 1.</td>
  </tr>
  <tr>
    <td><span class="smcap">Totila</span> re 1.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Flavio Basilio</span> <i>juniore</i>, senza collega.
</p>

<p>
Crede il Baronio che questo <i>Basilio</i>
console fosse romano, e della casa <i>Decia</i>,
e però della famiglia di quel Basilio
che fu console nell'anno 463, a distinzione
di cui fu appellato <i>juniore</i>. Procopio
in fatti fa menzione di <i>Basilio patrizio</i>
dopo questi tempi in Roma. Ed è
da osservare che questo si può dire l'ultimo
dei consolati ordinarii dell'imperio
romano, se non che Giustino Augusto juniore
lo rinnovò nell'anno 567. E gl'imperadori
d'Oriente continuarono poi un
consolato perpetuo. Giustiniano quegli fu
che fece andare in disuso questa sì illustre
dignità, perchè egli solo ambiva tutto
il lustro del comando. E l'abolì in
Occidente col pretesto ch'esso portava
<span class="pagenum"><a id="Page_889"></a>[889]</span>
una spesa eccessiva, giacchè i consoli
doveano, per rallegrare il popolo, gittar
monete d'oro e d'argento senza risparmio
per le strade, vestire di livrea gran
gente, e solevano dare spettacoli e giuochi
scenici per divertimento del pubblico.
Almeno due mila libbre d'oro spendeva
cadauno dei consoli in tale solennità, e
la maggior parte di tale spesa era pagata
dall'imperiale erario. Richiamato intanto
<i>Belisario</i> da Giustiniano, avea già sciolte le
vele verso Costantinopoli, seco onorevolmente
conducendo <i>Vitige</i> e sua moglie con
alcuni de' primarii Goti, e specialmente i
figliuoli del nuovo <i>re Ildibado</i>, trovati
per buona ventura in Ravenna, e ritenuti <span class="fnote">[Procop., de Bell. Goth., lib. 3, cap. 1.]</span>.
Giunto colà, li presentò a Giustiniano
Augusto, che fece lor buon accoglimento,
e mirò ancora con maggior
piacere i tesori dal re Teoderico trasportati
da Ravenna. Si credevano tutti che
Belisario fosse per aver l'onore del trionfo,
come l'aveva goduto per l'Africa ricuperata:
ma, senza sapersene il perchè,
non l'ottenne. E qui Procopio tesse un
panegirico alle rare qualità e virtù di
questo generale, lasciando indietro, secondo
l'uso ordinario, i suoi difetti, che
si veggono poi raccolti nella Storia segreta <span class="fnote">[Idem, in Histor. Arcan.]</span>.
I Goti, ch'erano con lui, andarono
a militare in Oriente; il solo Vitige
creato patrizio, per testimonianza di
Giordano <span class="fnote">[Jordan., de Reb. Getic., cap. 60.]</span>, restò in Costantinopoli
colla moglie <i>Mutasunta</i>, la quale dopo
la morte d'esso Vitige, succeduta da lì a
due anni, fu data per moglie a <i>Germano</i>,
non già fratello, ma figliuolo di un fratello
di Giustiniano Augusto, ed uno dei
migliori generali di quell'età. Fece Belisario
quella campagna contro i Persiani,
ma con poca fortuna e meno onore,
e tornossene poi sul fine a svernare a Costantinopoli.
Le disavventure sue per
cagione di <i>Antonina</i> sua moglie adultera
si possono leggere presso il medesimo
Procopio ne' primi capitoli della suddetta
<span class="pagenum"><a id="Page_890"></a>[890]</span>
Storia segreta. In Italia non altre novità
succederono, se non che fu spedito da
Giustiniano Augusto a Ravenna un certo
<i>Alessandro</i> suo maestro del conto, soprannominato
<i>Forbicetta</i>, perchè colle
forbici sapeva sì gentilmente tosare le
monete d'oro, che non pativa punto
il contorno delle lettere. Uomo avvezzo a
scorticare i soldati e a procurar tutti i
vantaggi del padrone, ma con procurare
prima di ogni altra cosa i proprii; dimanierachè
in poco tempo da una somma
povertà era pervenuto ad una somma
ricchezza. Costui cominciò non solamente
a dare un buon assetto ai tributi
e a ingrassare l'erario cesareo, ma eziandio
a rivedere i conti del passato, infin
sotto ai tempi del re Teoderico. Inventava
egli dei crediti e delle accuse di rubamenti,
che fingeva fatti sotto i re goti, anche
contra chi non aveva mai maneggiate le
entrate regali, pelando con ciò disperatamente
chiunque egli voleva. E senza
far capitale delle ferite e fatiche de' soldati,
li ridusse ad una lieve paga.
</p>

<p>
Tale fu il frutto che i poveri Italiani
riportarono dopo tanti desiderii di scuotere
il giogo dei Goti: disinganno non
poche volte succeduto ad altri popoli,
soliti a lusingarsi, col mutar governo e
padrone, di migliorare i proprii interessi.
Gli stessi soldati, veggendosi così maltrattati,
perdevano la voglia di esporre
la vita in servigio del principe, ed alcuni
ancora passarono a prendere soldo dal
nuovo re dei Goti <i>Ildibado</i>. Questi a tutta
prima avea poco seguito, e la sola città
di Pavia lo ubbidiva; ma prudentemente
operando e mostrandosi pieno di buona
volontà, a poco a poco tirò nel suo partito
tutte le città e il paese che è di là dal
Po. Non vi fu se non <i>Vitalio</i>, uno degli
uffiziali cesarei che comandava in Trevigi,
il quale, unita quanta gente potè, oltre
ad un corpo d'Eruli che seco militava,
si arrischiò a dar battaglia all'armata
d'Ildibado, ma con restare totalmente
disfatto. Vi perirono quasi tutti
gli Eruli con <i>Visando</i> loro principe; e
<span class="pagenum"><a id="Page_891"></a>[891]</span>
Vitalio stesso potè ringraziare il buon
cavallo che il mise in salvo. Ebbe anche
la fortuna di salvarsi <i>Teodimondo</i> figliuolo
di Maurizio e nipote di Mondo, ossia
Mundone, di cui s'è altrove parlato. Questa
vittoria portò non poco onore ad Ildibaldo,
e fece risuonare il suo nome per
l'Italia e fino in Oriente. Ma questo re
infelice non sopravvisse molto. Erasi portata
un dì al bagno la moglie di Vraia,
cioè d'un nipote del fu re Vitige, il più
ricco e potente fra i Goti, tutta di ricche
vesti addobbata, e con un gran seguito
di paggi e palafrenieri. Quivi trovò la
moglie d'Ildibaldo, vestita piuttosto poveramente
che no, e non solamente non si
degnò di farle atto alcuno di quel rispetto
che si conveniva a chi era moglie del re,
ma ancora passò oltre col capo alto, mostrando
di disprezzarla. Se ne dolse acremente
col marito la donna, ed egli
da lì a poco inventato appresso i Goti
un pretesto che Vraia meditava tradimenti,
e trattava di passare al servigio
dell'imperadore, il fece con inganno uccidere:
azione che disgustò non poco i
Goti, senza che però alcuno osasse di
farne vendetta. Ma ben la fece un certo
Vila di nazione gepida, che militava nelle
guardie del medesimo re. Aveva costui
contratti gli sponsali con una donna
ardentemente da lui amata; ma mentre
era in una spedizione, Ildibaldo la diede
in moglie ad un altro. Infuriato per questo
Vila, e ben consapevole de' mali umori
cagionati per la morte di Vraia, un dì
che Ildibaldo dava pranzo ai primati dei
Goti, stando egli colle altre guardie intorno
al principe, con una sciablata gli
tagliò la testa, che cadde sulla tavola, con
restar tutti i convitati sì stranamente sopraffatti
dal colpo, che venne lor meno
la voce, nè dissero parola. Divolgatasi la
morte di questo re, i Rugi, che erano un
corpo di gente venuta a' tempi del re
Teoderico in Italia, e che militava nelle
sue armate, con prendere moglie solamente
della lor nazione, all'improvviso
dichiararono re uno de' loro principali
<span class="pagenum"><a id="Page_892"></a>[892]</span>
capi per nome <i>Erarico</i>: risoluzione che
non fu impugnata dai Goti, ma nondimeno
dispiacque loro non poco. Costui
nulla fece di rilevante per rimettere
in sesto gli affari de' Goti. Seguitava
intanto a stare sotto la divozione dell'imperadore
tutto il di qua dal Po. Per attestato
del Continuatore di Marcellino conte <span class="fnote">[Continuator Marcellini Comitis, in Chron.]</span>,
<i>Bessa</i> patrizio, uno de' più riguardevoli
ufficiali cesarei, si portò in Piacenza,
per tenere da quella parte in briglia
i Goti; e <i>Costanziano</i> dalla Dalmazia
passò, per ordine di Giustiniano, a Ravenna
con titolo di generale delle armi.
Ma non passarono cinque mesi che seguì
un'altra mutazione presso i Goti.
Era governatore in Trivigi <i>Totila</i>, figliuolo
d'un fratello dell'ucciso re Ildibaldo,
benchè giovanetto, pure personaggio di
gran cuore e di non minore prudenza.
Questi, non ignorando il mal talento mostrato
dai Goti verso di suo zio, nè fidandosi
di loro, cominciò segretamente a
trattare con Costanziano, comandante
de' Greci in Ravenna, di rendersi a lui
con sicurezza della vita e delle sostanze,
e la proposta fu subito abbracciata.
Ma intanto i Goti, che di mal occhio
miravano il re novello <i>Erarico</i>, riconoscendolo
per uomo incapace di sostener
la dignità reale e i loro interessi, mandarono
gente a Trivigi ad offerir la corona
a Totila, il quale non ebbe difficoltà
di scoprire ai messi il suo trattato coi
Greci; ma con soggiungere, che se levassero
di mezzo Erarico, s'indurrebbe a
compiacerli. In questo mentre Erarico,
chiamati ad una dieta i Goti, insinuò loro
la necessità di spedire ambasciatori a
Giustiniano, per ottener, se fosse possibile,
l'aggiustamento già proposto da
Vitige, cioè, che l'Oltrepò restasse in
dominio della loro nazione. Piacque la
proposizione; andarono i legati con tali
apparenze, ma con segreta istruzione di
offrir all'imperadore tutto quanto possedevano
i Goti, purchè egli accordasse
ad esso Erarico una buona somma di
<span class="pagenum"><a id="Page_893"></a>[893]</span>
danaro e l'onore del patriziato. Mentre
quei vanno, Erarico fu ucciso dai Goti,
e sostituito in suo luogo il sudetto <i>Totila</i>,
uomo veramente degno di comandare.
Portava egli il cognome o soprannome
di <i>Baduilla</i>, ossia <i>Baduella</i>; e questo
solo si legge nelle sue medaglie presso
il Du-Cange, Mezzabarba ed altri. Ed in
fatti anche da Giordano <span class="fnote">[Jordan., de Regnor. Success.]</span> è chiamato
<i>Baduilla</i>, e dall'autore della Miscella <span class="fnote">[Hist. Miscell., lib. 16.]</span>
<i>Baduilla, qui et Totila dicebatur.</i>
</p>

<h2 class="hidden"><a id="DXLII"></a>DXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLII</span>. Indizione <span class="scp">V</span>.</td>
  </tr>
  <tr>
    <td><span class="smcap">Vigilio</span> papa 5.</td>
  </tr>
  <tr>
    <td><span class="smcap">Giustiniano</span> imperadore 16.</td>
  </tr>
  <tr>
    <td><span class="smcap">Totila</span> re 2.</td>
  </tr>
</table>

<p class="cons">
L'anno I dopo il consolato di Basilio.
</p>

<p>
Dacchè <i>Giustiniano</i> Augusto intese
colla morte di Erarico svanite le speranze
tutte di pace in Italia, ed alzato al trono
il nuovo re gotico <i>Totila</i> <span class="fnote">[Procop., de Bell. Goth., lib. 3, cap. 3.]</span>, scrisse
lettere assai calde ai suoi uffiziali di Ravenna,
con rampognare la lor dappocaggine,
ed incitarli a qualche impresa. Perciò
<i>Costanziano</i>, <i>Alessandro</i> e gli altri
capitani uscirono in campagna con otto
mila persone: nel qual piccolo esercito
consisteva allora il nerbo maggiore delle
milizie greche in Italia. Perchè avevano
qualche intelligenza in Verona, a quella
volta s'incamminarono, e non mancò in
esse parti un uomo nobile, appellato Marciano,
di trattare in maniera col custode di
una delle porte, ch'egli una notte lasciò
entrare in quella città cento Greci scelti,
condotti da <i>Artabaze</i> capitano de' Persiani
militanti in Italia. I Goti che vi erano di
presidio, credendo inondata la città dai
nemici, si ritirarono tosto sopra i colli, a
piè de' quali è situata Verona. Venne il
giorno, e non era peranche arrivato alla
città il grosso de' Greci, fermatisi a disputar
fra loro della division della preda
che dovea farsi nel saccheggio della città.
Accortisi dunque i Goti, giacchè, venuta
<span class="pagenum"><a id="Page_894"></a>[894]</span>
la luce, poteano facilmente veder tutto
dall'alto della collina, come erano pochi
gli entrati nella città, e tuttavia lontano
il resto delle squadre nemiche, se ne tornarono
in Verona, ripigliarono le porte,
e cominciarono a dar la caccia ad Artabaze
e a' suoi compagni. Arrivò l'esercito
greco, e trovate le porte chiuse, altro
far non potè che mirare i bei salti che
andavano facendo dalle mura i lor colleghi
fieramente incalzati dai Goti. Quei
che caddero nel piano, salvarono la vita,
fra' quali fu Artabaze. Gli altri, cadendo
in siti scoscesi, finirono quivi i lor giorni.
E così lo scornato esercito con Artabaze,
che disse loro un mondo di villanie, se
ne tornò indietro fino a Faenza. Mosso
da questa novità il re Totila, raunò cinque
mila de' suoi guerrieri, e a dirittura
andò a cercare i Greci, e quantunque sapesse
che erano molto superiori di forze,
pure, valicato un fiume (che da Procopio
fu lasciato nella penna), bravamente gli
assalì. Aveva egli prima ordinato a trecento
de' suoi, che, passato esso fiume,
allorchè vedessero ben attaccata la zuffa,
si scagliassero contro ai nemici, prendendoli
alle spalle. Così fecero. Allora i
Greci, figurandosi maggiore di quel che
era lo sforzo de' Goti, più non tennero il
piè fermo. Nella fuga molti furono fatti
prigioni, assai più fu il numero dei tagliati
a pezzi, e tutte le lor bandiere restarono
in potere de' Goti: cosa non avvenuta
mai dappoichè con loro si guerreggiava
in Italia. Giordano storico <span class="fnote">[Jordan., de Regnor. Success.]</span> e
il Continuatore di Marcellino conte <span class="fnote">[Continuator Marcellini Comitis, in Chron.]</span>
scrivono succeduta a Faenza questa vittoria
de' Goti. Quindi spedito da Totila
in Toscana un esercito, cinse d'assedio
Firenze, alla cui difesa ara <i>Giustino</i>. Ma
giunto l'avviso che <i>Bessa</i>, <i>Cipriano</i> e <i>Giovanni</i>,
capitani dell'imperadore con forze
maggiori si avvicinavano, i Goti si ritirarono
nel Mugello. Nacquero liti fra
gli uffiziali cesarei a chi dovesse toccare
<span class="pagenum"><a id="Page_895"></a>[895]</span>
il comando dell'armata; e benchè la
sorte decidesse pel suddetto Giovanni, figliuolo
d'una sorella di Vitaliano, pure
gli altri non vi si accomodarono. Assalì
Giovanni colle sue milizie i Goti, che si
erano ritirati sopra una collina, ma fu
rispinto: ed essendo stata uccisa presso
di lui una delle sue guardie, corse tosto
voce ch'egli stesso vi avea perduta la
vita. Questo bastò perchè i suoi voltassero
affatto le spalle. Essendo passata la
medesima voce nel resto delle truppe
imperiali che non combattevano, e massimamente
vedendo gli altri scappare,
tutti questi altri ancora si diedero ad una
vergognosa fuga, restando parimente
non pochi d'essi morti o prigioni. Totila
seppe così ben fare, che questi prigioni
spontaneamente presero a militare al suo
soldo.
</p>

<p>
Erano già venute in potere d'esso
Totila, per attestato del Continuatore di
Marcellino conte, Cesena, Urbino, Montefeltro
e Pietra Pertusa. Essendo egli dipoi
passato in Toscana, niuna di quelle
città se gli volle rendere; però continuato
il viaggio, senza toccar Roma, arrivò
nella Campania e nel Sannio, e quivi impadronitosi
di Benevento, città riguardevole,
vi fece spianar le mura, per levar
ai Greci il ricovero in quelle parti.
Tentò colle buone e con grandi promesse
i Napolitani, se gli voleano rendere la
città; ma essendovi dentro <i>Conone</i> capitano
dell'imperadore con mille Isauri
alla difesa, i cittadini aveano legate le
mani. Il perchè Totila in persona colla
maggior parte dell'oste sua vi pose lo
assedio, e fece scorrere l'altre sue schiere
per la Puglia, Calabria ed altre provincie
ora componenti il regno di Napoli,
che tutte vennero alla sua ubbidienza <span class="fnote">[Gregor. Magnus, Dialogor., lib. 2, cap. 14.]</span>.
In questi suoi progressi arrivato a Monte
Casino, volle visitar <i>san Benedetto</i>, celebre
allora abate del monistero, il quale
molte cose gli predisse avvenire, e l'esortò
alla clemenza. Prese di poi Totila
il castello di Cuma, dove trovò una gran
<span class="pagenum"><a id="Page_896"></a>[896]</span>
somma di danaro, e le mogli d'alcuni
senatori romani; ma queste onorevolmente
furono rimandate ai loro mariti;
azione che acquistò a Totila il credito di
principe savio e benigno. Così slargato
il suo dominio, cominciò Totila a ricavar
tributi da que' paesi e a rinforzare il suo
erario ed esercito, e, per lo contrario, a
calare la voglia di combattere nell'armata
di Giustiniano, perchè non correvano
le paghe, ed ognuno de' capitani
pensava solo a sè stesso, guardando la
città dove era di governo. <i>Costanziano</i>
stava in Ravenna, <i>Giustino</i> in Firenze,
<i>Cipriano</i> in Perugia, <i>Bessa</i> avea la guardia
di Spoleti, e così altri d'altre città:
il che cagionava un lamento universale
de' popoli, mentre si vedevano spopolare
e tornare di nuovo ne' pericoli e danni
della guerra. Giunte a Costantinopoli
queste cattive nuove d'Italia, se ne afflisse
non poco Giustiniano Augusto; ma,
senza perdersi d'animo, tosto prese a
provvedere al bisogno, quantunque gli
stessero forte a cuore i Persiani, che seguitavano
tuttavia la guerra con furore
e buona fortuna contro di lui. Creò prefetto
del pretorio d'Italia <i>Massimino</i>, e
seco mandò una flotta piena di Traci, e
d'Armeni. Costui, siccome persona poca
pratica del mestier della guerra, pigro
inoltre e timoroso, arrivato che fu nell'Epiro,
quivi fermatosi, vi consumò il
tempo. Dietro a lui poscia Giustiniano
inviò <i>Demetrio</i> con titolo di generale, e
un battaglione di fanti. Costui sollecitamente
arrivò in Sicilia, ed inteso l'assedio
di Napoli e la penuria dei viveri,
fatta tosto raunare una quantità grande
di navi, e caricatele di vettovaglie, s'incamminò
alla volta di Napoli. Ma perchè
non aveva scorta tale di soldatesche da
poter difendere i legni, caso che fosse
assalito, giudicò meglio di tirar innanzi
fino ai porti di Roma con isperanza di
quivi trovarne, e d'imbarcarne quanto
occorresse al bisogno. S'ingannò: niuno
volle accompagnarsi con lui. Perciò determinò
in fine di tentar la fortuna con
<span class="pagenum"><a id="Page_897"></a>[897]</span>
quei pochi soldati che seco avea condotto,
e si presentò davanti a Napoli. Ma informato
Totila che non troverebbe resistenza
in quei legni, spinse loro addosso alcuni
dromoni carichi di soldati, che presero
a man salva quelle navi con tutti i viveri;
e a riserva di Demetrio e di pochi altri,
che, saltati nei battelli, si salvarono, il
resto fu o trucidato o preso. Pervenne finalmente
in Sicilia Massimino prefetto
del pretorio, da dove, stimolato, dalle istanze
di Conone e de' Napoletani, verso
il fine dell'anno spedì in loro soccorso
la flotta seco venuta con tutte le truppe.
Ma non sì tosto arrivarono le navi in
Napoli, che furono sorprese da una fiera
burrasca, e la forza del vento le spinse
al lido in que' siti appunto, dove erano
accampati i Goti. Non istettero questi
colle mani alla cintola; saltarono nelle
navi, uccisero chiunque volle mettersi
alla difesa, presero vivi gli altri, e fra essi
il suddetto generale Demetrio, che era
ritornato su questa flotta. Pochi altri
ebbero la fortuna di salvarsi. E tale fu
il successo degli sforzi fatti in quest'anno
da Giustiniano per sostenere gl'interessi
d'Italia. Poco meno infelici furono
gli altri avvenimenti della guerra coi Persiani.
La sola accortezza di Belisario impedì
che non facessero maggiori progressi;
e, ciò non ostante, fu egli incolpato
di avere trascurati alcuni vantaggi
che si poteano riportare in quelle parti
dall'armi dell'imperadore; e però, caduto
dalla grazia di lui, fu richiamato a Costantinopoli,
dove, essendo privato della
carica di generale, per qualche tempo
menò una vita ritirata, con temer sempre
insidie e il fine de' suoi giorni. In questo
anno ancora, per quanto s'ha da santo
Isidoro <span class="fnote">[Isidor., in Chron. Gothor.]</span> e dalla Cronichetta <span class="fnote">[Victor Turon., in Chron., edit. Canisii.]</span> inserita
in quella di Vittor Tunonense, <i>Childeberto</i>
e <i>Clotario</i> re dei Franchi con un
potentissimo esercito entrati per Pamplona
in Ispagna, saccheggiarono la provincia
Tarraconese, assediarono Saragozza,
<span class="pagenum"><a id="Page_898"></a>[898]</span>
e si credevano di conquistar quei
paesi. Ma i Visigoti, de' quali era in quei
tempi re <i>Teode</i>, e generale <i>Teodisclo</i>, occupati
i passi, vennero ad un fatto d'armi
colla totale sconfitta de' Franchi. Incredibile
fu, se crediamo ai suddetti storici,
la strage fatta de' medesimi. E i rimasti
in vita bisognò che a forza d'oro
comperassero la licenza di potersene ritornar
nelle Gallie. Gregorio Turonense <span class="fnote">[Gregor. Turonensis, lib. 3.]</span>
e Sigeberto <span class="fnote">[Sigebertus, in Chronico.]</span> parlano di questa
guerra, ma non già della rotta data ai
Franchi. Anzi dicono che essi ritornarono
carichi di preda e con trionfo. Come
accordar insieme questi scrittori, ciascun
de' quali vuol mantener l'onore
della sua nazione?
</p>
<hr />
</div>

<div class="chapter">
<h2 class="hidden"><a id="DXLIII"></a>DXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Vigilio</span> papa 6.</td>
  </tr>
  <tr>
    <td><span class="smcap">Giustiniano</span> imperadore 17.</td>
  </tr>
  <tr>
    <td><span class="smcap">Totila</span> re 3.</td>
  </tr>
</table>

<p class="cons">
L'anno II dopo il consolato di Basilio.
</p>

<p>
Sostennero i Napoletani con gran vigore
e pazienza l'assedio della loro città,
finchè poterono. Ma venendo ogni dì più
a mancare i viveri e a crescere i patimenti,
prestarono orecchio a <i>Totila</i> <span class="fnote">[Procop., de Bell. Goth., lib. 3, cap. 7 et
seq.]</span>,
che offeriva un buon trattamento, e la
libertà a <i>Conone</i> uffiziale di potersene
andare col presidio cesareo. Però fu capitolata
la resa della città, se in termine
di trenta giorni non veniva soccorso.
<i>Anzi tre mesi di tempo</i> (aggiugne Totila)
<i>vi concedo per aspettare questo sospirato
soccorso, essendo io ben certo che non
verrà giammai</i>. Ma prima ancora del
tempo accordato, perchè non v'era più
da mangiare, si renderono i Napolitani.
Fu mirabile verso di loro in tal congiuntura
l'umanità e provvidenza di Totila.
Per la fame patita pareano piuttosto un
popolo di scheletri che d'uomini. Ora,
affinchè con troppa ingordigia, e con pericolo
<span class="pagenum"><a id="Page_899"></a>[899]</span>
poi di morire, non si cibassero
dei viveri ch'egli abbondantemente avea
introdotto, fece serrar le porte della città,
senza lasciar uscire alcuno, ed a tutti
fece dispensare con gran parsimonia
sulle prime il cibo, e poscia a poco a
poco andò slargando la mano, finchè,
veggendoli rimessi in forze, ordinò che
s'aprissero le porte, e lasciò che ognuno
andasse a suo talento ovunque gli
piacesse. E perciocchè il mare per molti
dì fu grosso, talmentechè non permise
a Conone di partire, secondo i patti, colla
sua guarnigione (ritardo che l'affliggeva
non poco, per timore che Totila
pentito nol ritenesse prigione), Totila
stesso il rincorò e il provvide di carrette
e giumenti, e di quanto occorreva per
fare il viaggio per terra sino a Roma,
insieme con una buona scorta per sua
sicurezza. In questi medesimi tempi fece
ricorso a Totila un Calabrese, con
lamentarsi d'una delle sue guardie che
aveva usata violenza ad una sua figliuola
zitella. Ordinò Totila che il delinquente,
il quale non negava il fatto, fosse
carcerato; e perchè i principali de' Goti,
conoscendo che costui era persona di
gran bravura, non avrebbono voluto la
sua morte, ricorsero a Totila per ottenergli
il perdono. Allora Totila con saggio
ragionamento fece loro intendere
che il permettere simili delitti era un
irritar l'ira di Dio contra di tutta la nazione;
e però elegessero, se più loro
premeva la conservazione dell'università,
oppur quella di un solo uomo cattivo.
Non sepper che rispondere; ed egli, fatto
morire il reo, donò alla fanciulla offesa
tutti i di lui beni. Questi atti di rara
prudenza, umanità e giustizia del re Totila
gli abbiamo dalla penna dello stesso
Procopio autore greco. Aggiugne egli
inoltre che in questi tempi i capitani e
soldati dell'imperadore in Italia ad altro
non attendevano che a divorar le
sostanze dei sudditi, a sfogare la lor lussuria
e a commettere ogni sorta d'insolenze;
di maniera che i più degl'Italiani,
<span class="pagenum"><a id="Page_900"></a>[900]</span>
malcontenti del governo d'essi Greci,
si auguravano l'antecedente meglio
regolato dei Goti. Fece dipoi Totila spianar
tutte le mura di Napoli, perchè se
mai venissero con grande sforzo i Greci,
e tornassero a ricuperar quella città,
per mancanza di fortificazioni non vi
potessero fermare i piedi. Il suo disegno
era, occorrendo, di provar la sua fortuna
con qualche battaglia a campo aperto,
e non di consumare il tempo in assedii,
sottoposti a troppe lunghezze ed
inganni.
</p>

<p>
Egli è nondimeno da osservare che
il Continuatore di Marcellino conte <span class="fnote">[Continuator Marcellini, in Chron.]</span>
riferisce nell'anno susseguente 544 <i>la
desolazione di Napoli</i>. Forse vuol dire
che nel presente se ne impadronì, e solamente
nell'anno appresso spogliò quella
città delle sue mura. Tuttavia convien
confessare che nella cronologia di
questi tempi si trova un non lieve imbroglio,
perchè non abbiamo se non
Procopio che diffusamente tratta degli
affari d'Italia, e il Continuatore suddetto,
che ne va accennando alcune picciole
cose. Ora Procopio distingue i tempi
correnti con parole, quanto a noi, alquanto
tenebrose; perchè, mancando la
notizia de' consoli, che serviva in addietro
a contrassegnare e distinguere gli
anni, egli si vale della formola dell'<i>anno
primo</i>, <i>anno secondo</i>, e così discorrendo,
<i>della guerra gotica</i>. Il cardinal Baronio <span class="fnote">[Baron., Annal. Eccl.]</span>,
che prese il primo anno di questa
guerra dall'entrata di Belisario in
Italia, rapporta di mano in mano le azioni
occorrenti, con adattarsi a questo
principio. Il Sigonio, all'incontro, e il
padre Pagi, che legano il primo anno di
tal guerra coll'occupazione fatta da Belisario
della Sicilia, anticipano un anno
la serie dell'imprese. Quel ch'è più,
pretende il padre Pagi che sia guasto nei
testi di Procopio l'ordine di questi anni,
e il cardinal Noris <span class="fnote">[Noris, in Dissert. de V Synod.]</span> immagina anche
<span class="pagenum"><a id="Page_901"></a>[901]</span>
egli dell'imbroglio ne' racconti di Procopio,
perchè con esso lui non s'accorda
il Continuatore suddetto di Marcellino.
Però in mezzo a questo buio convien
camminare il meglio che si può.
Al presente anno riferiscono il Continuatore
suddetto e Vittor Tunonense <span class="fnote">[Victor Turonensis, in Chron.]</span>
una terribil peste che devastò l'Italia
tutta. Questa, secondochè esso Continuatore
osserva, era prima insorta nell'Oriente,
dove, non meno che nell'Illirico,
avea fatta un'incredibile strage. Procopio <span class="fnote">[Procop., de Bell. Pers., lib. 2, cap. 22.]</span>
anch'egli ne parla, con dire che
tal malore (secondo il solito) cominciò
in Egitto, e poi si diffuse per tutto l'Oriente,
ed essere mancato poco che non
ne restasse disfatto tutto il genere umano.
Evagrio <span class="fnote">[Evagr., in Hist.]</span> racconta di più, che questo
spaventoso flagello andò scorrendo
per quasi tutto il mondo allora conosciuto,
e durò anni cinquantadue: calamità,
simile a cui non si legge nelle antiche
istorie. Probabilmente il furore di questa
peste frastornò nel presente anno i
progressi dell'armi gotiche in Italia, e
indebolì anche le loro armate. Abbiamo
dal sopraddetto Continuatore che Totila
fece diroccar le mura di altre città forti
nella Campania, e ordinò alle sue genti
di formare l'assedio di Tivoli. Ricavasi
eziandio da una annotazione fatta al libro
di Aratore, di cui parlerò fra poco,
che nel presente anno Totila s'incamminò
coll'esercito alla volta di Roma. Abbiamo
parimente da Teofane <span class="fnote">[Theoph., in Chron.]</span> che nell'anno
17 di Giustiniano capitò dalle
parti d'Italia a Costantinopoli un cantambanco,
per nome Andrea, conducendo
seco un cane orbo e di pel giallo, che
facea delle strane maraviglie. In mezzo
alla piazza, con gran concorso di gente,
si faceva il cerretano dare dagli spettatori
varii anelli d'oro, d'argento, di ferro,
senza che il cane vedesse, e li nascondea
sotterra. Poscia, per ordine suo,
<span class="pagenum"><a id="Page_902"></a>[902]</span>
il cane li trovava, e da sè restituiva a
ciascheduno il suo. Essendo anche richiesto
di qual imperadore fossero diverse
monete, le distingueva. Inoltre interrogato,
quali donne fossero gravide,
quali uomini puttanieri, adulteri, avari, o
liberali, con verità sapeva indicarli. Fu
creduto che fosse un negromante.
</p>
<hr />
</div>

<div class="chapter">
<h2 class="hidden"><a id="DXLIV"></a>DXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Vigilio</span> papa 7.</td>
  </tr>
  <tr>
    <td><span class="smcap">Giustiniano</span> imperadore 18.</td>
  </tr>
  <tr>
    <td><span class="smcap">Totila</span> re 4.</td>
  </tr>
</table>

<p class="cons">
L'anno III dopo il consolato di Basilio.
</p>

<p>
Aveva il re <i>Totila</i> inviato un distaccamento
delle sue schiere ad assediare
Otranto, ed egli poi colla sua armata
era passato sino alle vicinanze di Roma.
Sapendo che i Romani erano poco soddisfatti
dei Greci, scrisse loro più lettere;
fece anche spargere ed attaccare in Roma
varii biglietti, per tentar pure, se potea
muover quel popolo a far qualche novità;
ma il presidio imperiale, comandato
da <i>Giovanni</i> generale dell'armi, tenne
tutti in dovere, diede solamente occasione
di cacciar fuori di Roma tutti i
preti ariani. In tal maniera passavano
le faccende, quando l'imperador <i>Giustiniano</i>,
avvisato da più bande e da più
di uno, e massimamente da <i>Costanziano</i>,
che comandava in Ravenna, del pessimo
stato de' suoi affari in Italia, ancorchè
gli pesasse forte addosso l'arrabbiata
guerra dei Persiani, pure determinò di
mandare in Italia <i>Belisario</i>, già ritornato
in sua grazia per opera di <i>Teodora</i> Augusta.
Ma pochi combattenti seco condusse
Belisario, se non che nel viaggio
con danari ingaggiò quanti giovani scapestrati
potè, e con essi arrivò a Salona
in Dalmazia. Di là spedì <i>Valentino</i> con
alcune navi cariche di vettovaglie, per
soccorrere Otranto assediato, dove la
guarnigione affamata avea già capitolato
la resa, se non compariva soccorso
fino a un determinato giorno. Fu a tempo
Valentino, ed i Goti delusi giudicarono
<span class="pagenum"><a id="Page_903"></a>[903]</span>
meglio di levar quell'assedio. Si studiò
intanto Belisario, dopo essere passato
a Pola, di metter in ordine la sua,
per altro assai tenue, armata; e finalmente
con buon vento si condusse a
Ravenna. Ma non si dee tacere che il
Continuatore di Marcellino conte <span class="fnote">[Continuator Marcellini Comitis, in Chron.]</span> riferisce
solamente all'anno seguente 545
la venuta in Italia di Belisario, come
ancora credette il cardinal Baronio. Ebbe
maniera Totila di risapere quali fossero
le forze che il generale cesareo avea
menato seco; e gli riuscì in questi
tempi di impadronirsi dell'assediata città
di Tivoli per tradimento di alcuni pazzi
cittadini, che furono la rovina della
lor patria: perchè entrati i Goti, crudelmente
trucidarono tutti quegli abitanti,
e fino il loro vescovo. Si mise poi l'esercito
suo a cavallo del Tevere, con che
cominciò ad impedire il passaggio dei
viveri dalla Toscana a Roma. Dall'altra
parte Belisario inviò <i>Vitalio</i>, uno dei
suoi capitani, a Bologna, per cui cura
quella città ritornò alla divozione di Cesare.
Mandò parimente <i>Torimuto</i>, <i>Recila</i>
e <i>Sabiniano</i> con mille soldati a soccorrere
Osimo, assediato da Totila; e questi
felicemente entrarono nella città. Ma
conosciuto dipoi ch'erano d'aggravio
al presidio, una notte se ne tornarono
via, non già con quella fortuna con cui
erano venuti, essendochè avvertitone
Totila da una spia, mise in aguato due
mila dei suoi, che coltili all'improvviso,
ne uccisero dugento, sbandarono il resto,
e rimasero padroni di tutto il loro
bagaglio. Aveva, secondo il suo costume,
Totila fatto abbattere le porte, ed anche
una parte delle mura di Pesaro e di Fano,
perchè non vi si annidassero i Greci.
Belisario stando in Ravenna, fatta
segretamente prendere la misura delle
porte di Pesaro, e fabbricatene delle simili
ben armate di ferro, diede ordine a
Sabiniano e Torimuto di condurle seco
sopra alcune barchette, e sbarcatele in
<span class="pagenum"><a id="Page_904"></a>[904]</span>
terra, di applicarle al sito loro, e poscia
di riparare il meglio che potessero le
mura, e di fortificarsi in quella città
colla guarnigione che con esso loro inviò.
Fu diligentemente eseguita la di lui
intenzione: il che inteso da Totila, v'accorse
con un buon corpo di gente per
isloggiarli, ma senza frutto, dimanierachè,
dopo avervi consumato non poco
tempo intorno, prese il partito di ritornarsene
all'assedio da tanto tempo intrapreso
di Osimo. Fece egli ancora nei
medesimi giorni stringere con un forte
blocco le città di Fermo e di Ascoli.
Terminò in quest'anno a dì 26 di marzo
la sua vita in terra l'insigne patriarca
<i>san Benedetto</i> <span class="fnote">[Faust., in Vit. S. Mauri. Chronicon S. Medardi
apud Dacherium.]</span>, istitutore, ossia
ristauratore in Occidente dell'ordine
monastico, ordine celebratissimo, il quale
non tardò a diffondersi non solo per
tutta l'Italia, ma anche per tutta la Gallia
e per altri paesi del rito latino, dimanierachè
a poco a poco la sua regola
fu accettata anche nei monisteri che
dianzi erano stati fondati con altro istituto.
Diede parimente in quest'anno compimento
al suo poema eroico, dove son
raccontati gli Atti degli Apostoli, <i>Aratore</i>,
nobile romano, che da papa <i>Vigilio</i> fu
promosso al grado di suddiacono della
Chiesa romana. Fu letta pubblicamente
e con grandi applausi questa sua fatica
in varii giorni nella chiesa di san Pietro
in Vincula.
</p>
<hr />
</div>

<div class="chapter">
<h2 class="hidden"><a id="DXLV"></a>DXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Vigilio</span> papa 8.</td>
  </tr>
  <tr>
    <td><span class="smcap">Giustiniano</span> imperadore 19.</td>
  </tr>
  <tr>
    <td><span class="smcap">Totila</span> re 5.</td>
  </tr>
</table>

<p class="cons">
L'anno IV dopo il consolato di Basilio.
</p>

<p>
Trovavasi <i>Belisario</i> in Ravenna con
poche milizie, e queste ancora creditrici
da gran tempo del soldo loro dovuto;
ed essendo la maggior parte dell'Italia in
potere di <i>Totila</i>, non restava maniera al
generale cesareo, non dirò di rimettere
<span class="pagenum"><a id="Page_905"></a>[905]</span>
in piedi gli affari, ma neppur di sostener
quel che restava in dominio de' Greci <span class="fnote">[Procop., de Bell. Goth., lib. 3, cap. 12.]</span>.
Perciò spedì a Costantinopoli <i>Giovanni</i>
nipote di Vitaliano, con vive istanze, a
<i>Giustiniano</i> Augusto, per ottenere un gagliardo
rinforzo di gente e di danaro, e
con pregarlo specialmente di mandargli
le guardie ch'esso Belisario era solito a
condur seco nelle guerre. Andò Giovanni;
ma intento ai proprii affari, attese a concertare
il suo matrimonio con <i>Giustina</i>,
figliuola di <i>Germano</i>, nipote dell'imperador
Giustiniano. In questo mentre a Totila
si renderono le città di Fermo e di
Ascoli; dopo di che egli si trasferì all'assedio
di Spoleti e di Assisi. <i>Erodiano</i>,
che comandava nella prima di queste città,
portato dall'odio ch'egli professava
a Belisario, promise di rendere la città
col presidio, se nello spazio di trenta giorni
non gli veniva soccorso; e questo
non essendosi mai veduto comparire, fu
eseguita la capitolazione. <i>Siffrido</i>, ch'era
alla difesa d'Assisi, in varie sortite troppo
animosamente fatte restò finalmente ucciso
egli colla maggior parte dei suoi, e però
i cittadini si renderono anch'essi ai
Goti. Portatosi dipoi Totila all'assedio di
Perugia, usò quante minaccie e promesse
mai seppe, per indurre <i>Cipriano</i> governatore
della città ad arrendersi; ma si
parlò ad un sordo. Ebbe maniera di farlo
assassinare da una delle di lui guardie,
che si salvò poi nel campo de' Goti; ma,
ciò non ostante, i soldati di quel presidio
s'ostinarono alla difesa della città, e Totila
fu costretto ad abbandonar l'impresa.
Si rivolse egli dunque verso Roma, e formò
il blocco alla medesima. E qui convien
osservare la saggia condotta di questo
re italianizzato. Per ordine suo rigoroso,
dai soldati non era inferita molestia
o danno alcuno agli agricoltori, i
quali perciò in tutta l'Italia attendevano
alle lor fatiche, senza essere inquietati
perchè pagassero i tributi consueti al re,
e le pensioni dovute ai lor padroni usciti
di Roma. S'accostarono i Goti a Roma,
<span class="pagenum"><a id="Page_906"></a>[906]</span>
e non potendolo sofferire <i>Artasire</i> e <i>Barbazio</i>,
due capitani fra' Greci, ancorchè
contro la volontà di <i>Bessa</i>, allora comandante
in Roma, uscirono loro addosso
con una buona brigata, e li misero in fuga;
ma caduti in un'imboscata, vi lasciarono
quasi tutti la vita, il che fu
cagione che niun ardisse di uscir fuori
della città da lì innanzi. Nulla potevano
ricavare i Romani dalle lor campagne,
nulla neppure poteva loro venire per
mare, perchè dopo la presa di Napoli i
Goti aveano messa insieme una piccola
flotta di legni armati che aggraffava
quante navi osavano di passare dalla Sicilia
a Roma. Fu anche per sospetto mandato
in esilio a Centocelle, oggidì Civitavecchia,
<i>Cetego</i> patrizio, capo del senato
romano.
</p>

<p>
Totila, che, mentre attendeva ad un
affare, pensava a molt'altri, mandò in
questi tempi un corpo di truppe per tentare
di ridurre alla sua ubbidienza o
colle buone o colle brusche Piacenza,
città principale dell'Emilia, che sola restava
in quelle parti in potere de' Greci.
Fecero i Goti la chiamata, ma buttarono
le parole al vento, e però si accinsero
all'assedio. Non sapeva Belisario in Ravenna
qual rimedio o partito prendere
in tanta decadenza degli affari di Cesare
in Italia, perchè privo dei due più importanti
nervi della guerra, cioè di soldatesche
e di danaro. Però per mare passò
a Durazzo, e di là seguitò a tempestare
Giustiniano Augusto, per far venire
de' pronti soccorsi. Mandò egli in
fatti un buon rinforzo di gente condotto
da <i>Giovanni</i> nipote di Vitaliano, e da <i>Isacco</i>
fratello di <i>Narsete</i>. Comandò ancora
che Narsete andasse a trattar coi
capi degli Eruli, per condurre al suo
soldo una buona mano di quei Barbari.
Molti in fatti ne arrolò Narsete, e li condusse
a svernar nella Tracia con disegno
di spignerli nella prossima ventura
primavera in Italia. Riuscì a costoro, nell'andar
a quartiere, di dare una rotta
agli Sclavi, che, passato il Danubio, eran
<span class="pagenum"><a id="Page_907"></a>[907]</span>
venuti a bottinare in quelle parti. Premendo
poscia a Belisario di recar qualche
soccorso ai Romani, spedì per mare
<i>Valentino</i> e <i>Foca</i> con una brigata d'armati
al castello di Porto, situato alla
sboccatura del Tevere, dove era governatore
<i>Innocenzo</i>, affinchè non solamente
custodissero quel posto, ma eziandio di
là infestassero i Goti che erano sotto Roma.
Fecero costoro sapere a <i>Bessa</i>, comandante
dell'armi in Roma, il dì che
volevano assalire il campo nemico; ma
Bessa non istimò bene di mettere a rischio
i suoi. Persistendo nondimeno essi
nella voglia di farsi onore, uscirono un
giorno da Porto, e trovarono quel che
non aspettavano; perchè Totila, informato
da un disertore, prese così ben le
sue misure, che fattili cadere in un aguato,
quasi tutti gli ebbe morti o prigioni.
Papa <i>Vigilio</i> in quest'anno, perchè chiamato
in Oriente da Giustiniano Augusto,
siccome vedremo, e fors'anche prima,
scorgendo avvicinarsi l'assedio dei Goti,
giudicò che per lui, creatura de' Greci,
non fosse buona in que' tempi l'aria di
Roma, era passato in Sicilia. Sapendo le
strettezze, nelle quali si trovava ridotto
il popolo romano per la scarsezza dei
viveri, e dai medesimi cittadini ancora,
come si può credere, sollecitato, fece caricar
molte navi di grano, figurandosi
che potrebbero arrivar fino a Roma. I
Goti postati all'imboccatura del Tevere,
al vedere avvicinarsi questa flotta, si tennero
nascosi dietro alle muraglie delle
case, aspettando a bocca aperta questo
regalo della buona fortuna. Vennero le
navi, e quantunque i Greci posti nel castello
di Porto corressero ai merli, e, con
isventolar le vesti, facessero loro segno
di retrocedere, tuttavia credendo i marinari
che quel fosse un segno d'allegrezza,
continuarono il viaggio, e tutte a
man salva furono prese dai Goti. V'eran
dentro molti Romani, e fra essi un vescovo
per nome <i>Valentino</i>. Condotto questi
alla presenza di Totila, perchè, interrogato
di varie cose, fu convinto di bugia,
<span class="pagenum"><a id="Page_908"></a>[908]</span>
Totila gli fece tagliar le mani, e lasciollo
andar con Dio. Anastasio bibliotecario <span class="fnote">[Anastas. Biblioth., in Vita Vigilii.]</span>
nella vita di Vigilio spropositatamente
confonde i tempi delle azioni
di questo papa. Scrive inoltre che egli
per ordine di <i>Teodora</i> Augusta fu preso,
posto in nave e condotto in Sicilia; e
che, nell'uscir di Roma, una parte del popolo
gli dimandò la benedizione, un'altra
gli gittò dietro sassi e bastoni, e gli sonò
la mattinata con gridare: <i>Teco venga la
tua fame, teco la tua moria. Male hai
fatto ai Romani, male abbi ovunque vai.</i>
Aggiungne, ch'egli fece un'ordinazione
in Sicilia, e fra gli altri ordinò vescovo
di santa Rufina, ossia di Selva Candida, il
suddetto <i>Valentino</i>, con inviarlo dipoi a
Roma per suo vicario, dove gl'incontrò
la disgrazia poco fa narrata. Non si accordano
ben queste cose colla gran cura
che Vigilio, stando in Sicilia, si prese per
soccorrere il popolo romano, nè la violenza
e prigionia descritta da Anastasio,
coll'esser dipoi stato accolto Vigilio con
sommo onore in Costantinopoli: il che
viene asserito da Teofane <span class="fnote">[Theoph., in Chronogr.]</span> e confessato
da Anastasio medesimo. Procopio,
scrittore il più informato di questi tempi,
scrive che Vigilio papa fu chiamato a
Costantinopoli da Giustiniano, e non già
preso per forza per ordine di <i>Teodora</i> Augusta.
Da altri documenti nondimeno, che
son citati dal cardinal Baronio e dal padre
Pagi, si ha ch'egli mal volentieri andò
a Costantinopoli, e v'andò solamente
per non disgustar l'imperadore che gli
faceva tanta premura.
</p>
<hr />
</div>

<div class="chapter">
<h2 class="hidden"><a id="DXLVI"></a>DXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Vigilio</span> papa 9.</td>
  </tr>
  <tr>
    <td><span class="smcap">Giustiniano</span> imperadore 20.</td>
  </tr>
  <tr>
    <td><span class="smcap">Totila</span> re 6.</td>
  </tr>
</table>

<p class="cons">
L'anno V dopo il consolato di Basilio.
</p>

<p>
Dopo avere i cittadini di Piacenza
sostenuti i morsi più fieri della fame, con
ridursi a cibarsi dei più sozzi alimenti,
<span class="pagenum"><a id="Page_909"></a>[909]</span>
e fin di carne umana, nell'assedio posto
alla loro città, finalmente si arrenderono
ai Goti. Non men fiera si provava la
fame in Roma, dimodochè que' cittadini
pregarono <i>Pelagio</i> diacono di voler portarsi
a trattare con Totila di una tregua
d'alcuni giorni. Era lungamente stato
questo Pelagio in Costantinopoli apocrisario,
ossia nunzio di papa Vigilio, e tornato
a Roma, avea portato seco delle
grosse somme d'oro, e se ne servì egregiamente
in mezzo alle calamità della
sua patria per le insigni limosine da lui
fatte ai poveri. L'accolse onorevolmente
Totila, ma il prevenne con dirgli che
non gli parlasse di tre punti, cioè di far
grazia ai Siciliani, nè di perdonare alle
mura di Roma, che erano cagione di non
poter combattere alla larga coi nemici,
nè di restituire gli schiavi romani che
si erano arrolati nell'esercito suo. Da
questo ragionamento scomposto Pelagio
si sbrigò con poche parole, e se
ne tornò a Roma, senza recar consolazione
alcuna al suo popolo. Disperati
i Romani ricorsero a <i>Bessa</i> e <i>Conone</i>,
capitani dei Greci, scongiurandoli di
rendersi; ma ne riportarono solamente
delle vane parole di vicino soccorso; ed
intanto crebbe all'eccesso la fame, che
da Procopio descritta fa orrore. Finalmente
chi potè con danari comperare
dagli uffiziali cesarei la licenza di poter
uscire di città, se n'andò. Ma non pochi
morirono dietro alla strada, o nelle
barche; e altri furono presi ed uccisi dai
nemici. Ecco dove era ridotto il senato
e popolo romano. Giunte a Durazzo
le soldatesche condotte da <i>Giovanni</i> e da
<i>Isacco</i>, Belisario di colà con questo rinforzo
passò ad Otranto, e di là nel Mediterraneo <span class="fnote">[Procop., de Bell. Goth., lib. 3, cap. 18.]</span>,
con giungere in fine al
porto romano, dove si mise ad aspettar
<i>Giovanni</i>, che, ito per terra, s'impadronì
di Brindisi e poi della Calabria, de' Bruzii
e della Lucania, con istrage di quei
pochi Goti ch'erano in quelle parti. Ma
non attentandosi egli di passare per Capoa,
<span class="pagenum"><a id="Page_910"></a>[910]</span>
perchè Totila vi avea inviato trecento
dei suoi più valorosi guerrieri: Belisario
determinò di soccorrere come poteva
il meglio i Romani oramai sfiniti per
la fame. Fece caricar le vettovaglie sopra
barche ben difese da parapetti di tavole
ben munite di soldati, ed egli fu il
primo a salire in una, e ad incamminarsi
pel Tevere. Aveva Totila con lunghe
travi a guisa di ponte serrato il
passo in quel fiume colla giunta di due
torri nell'una e nell'altra riva. Riuscì
a Belisario d'incendiarne una colla morte
di circa dugento Goti, e già si preparava
per rompere il ponte, quando gli giunse
avviso che <i>Isacco</i>, lasciato alla difesa del
castello di Porto, dov'era anche <i>Antonina</i>
moglie d'esso Belisario, contra gli ordini
precisi a lui dati, aveva assalito il campo
de' Goti vicini con isbaragliarlo; ma che
perdutasi la sua gente a svaligiare le lor
tende, era poi stata disfatta dai medesimi
di bel nuovo attruppati, con rimanere
egli stesso prigione. Restò da tal
nuova troppo sconcertato Belisario, per
paura di aver perduta la moglie, l'equipaggio
e l'unico luogo della ritirata (il
che vero non era); e però tornossene
indietro, per l'afflizione cadde malato, e
fu in pericolo di soccombere alla gravezza
del male.
</p>

<p>
Quattro degl'Isauri <span class="fnote">[Procop., de Bell. Goth., lib. 3, cap. 20.]</span>, che faceano
la sentinella alle mura di Roma, più volte
di notte s'erano calati giù con funi, per
trattare con Totila dell'entrata nella città,
e il tradimento fu conchiuso. Saliti
quattro de' suoi più animosi Goti in tempo
di notte, insieme con gl'Isauri suddetti
ruppero la porta Asinaria, e diedero
il comodo a tutta l'armata di occupar la
città. Totila, che non volea far del male
ai cittadini, per attestato di Anastasio <span class="fnote">[Anastas. Bibliothec., in Vita Vigilii.]</span>,
trattenne i suoi soldati, e tutta la notte
fece suonar le trombe, acciocchè il popolo
potesse fuggire, o nascondersi nei
sacri templi. <i>Bessa</i> con tutti quasi i suoi
se ne fuggì, e seco andarono <i>Decio</i> e
<span class="pagenum"><a id="Page_911"></a>[911]</span>
<i>Basilio</i> patrizii con alcuni altri che poterono
aver cavalli. <i>Massimo</i>, <i>Olibrio</i>, <i>Oreste</i> ed
altri si rifugiarono in san Pietro. Fatto
giorno, i Goti fecero man bassa contro
molti che incontravano nelle strade, e
vennero morti ventisei soldati greci e
sessanta della plebe. Tosto se ne andò
Totila al Vaticano per venerare i corpi
degli Apostoli, e quivi se gli affacciò <i>Pelagio</i>
diacono, implorando misericordia
pel popolo che restava, ridotto nondimeno
a pochissimo numero, e l'ottenne.
Si trovò nel palazzo di Bessa una gran
quantità d'oro, ammassato dall'infame
uffiziale col vendere ad esorbitante prezzo
il grano agl'infelici Romani. Trovossi
<i>Rusticiana</i>, già moglie di <i>Boezio</i> e figliuola
di <i>Simmaco</i>, con varii senatori, che avendo
impiegate le loro sostanze per alimentare
i poveri in quelle estreme miserie,
si erano ridotti a mendicar essi il
pane, battendo alle porte dei benestanti.
Avrebbono ben voluto i Greci levar di
vita Rusticiana, perchè ad istanza di lei
erano state gittate a terra in Roma le
statue del re Teoderico; ma il saggio Totila
nol comportò; anzi tanta attenzione
adoperò, che a niuna delle donne fu fatta
menoma violenza. Nel dì seguente raunati
i Goti, ricordò loro Totila come di
ducento mila combattenti ch'erano prima
si fosse ridotta a sì poco la loro milizia,
e come da sette sole migliaia di
Greci erano essi stati vinti e spogliati del
regno. Tutto ciò avvenuto per gastigo di
Dio, a cagione delle iniquità dianzi commesse
contro i sudditi dell'imperio romano
dai Goti stessi. Però, se loro premeva
di conservar l'acquistato, si studiassero
di farsi amici di Dio, con esercitar
la giustizia, e non nuocere indebitamente
a veruno. Convocato dipoi il senato
romano, rinfacciò loro l'ingratitudine,
perchè, dopo aver ricevuti tanti benefizii
da Teoderico e da Atalarico, che aveano
lasciato loro tutti i magistrati e la libertà
della religione, e rendutili sommamente
ricchi, si erano poi rivoltati contra dei
Goti e dati in preda ai Greci, da' quali
<span class="pagenum"><a id="Page_912"></a>[912]</span>
niun bene aveano finora ricevuto, anzi
aveano riscosso ogni male: laonde meritavano
d'esser ridotti nella condizione di
schiavi. Ma alzatosi Pelagio, con buone
parole il placò, e ne riportò promesse di
tutta clemenza. In fatti Anastasio bibliotecario <span class="fnote">[Anastas. Bibl., in Vit. Silverii.]</span>
e l'autore della Miscella <span class="fnote">[Hist. Miscella, lib. 16.]</span>
scrivono che entrato Totila in Roma,
<i>abitò coi Romani, come un padre coi figliuoli</i>.
Mandò egli dipoi lo stesso <i>Pelagio</i>
e <i>Teodoro</i> avvocato romano a Costantinopoli
per trattar di pace. Altra risposta
non ebbe da <i>Giustiniano</i>, se non
che <i>Belisario</i> suo generale dimorava in
Italia, e che era in suo potere l'accomodar
le cose. Intanto i Goti ebbero una
percossa dai Greci nella Lucania; e questa
fu cagione che Totila determinò di
levarsi da Roma; ma perchè non si fidava
dei Romani, nè voleva che i Greci
vi si tornassero ad annidare, fece abbattere
in più luoghi le mura della città.
Corse anche voce, ch'egli volesse diroccar
le più belle fabbriche di Roma; ma
pervenuto ciò a notizia di Belisario, che
tuttavia si fermava in Porto, gli scrisse
una lettera ben sensata per dissuaderlo;
laonde gli passò la barbara voglia, se pure
mai l'ebbe. Lasciata Roma vota, col menar
seco i senatori, e mandare il popolo
nella Campania, si portò nella Lucania
e Calabria, e fece tornar quei popoli, a
riserva d'Otranto, alla sua divozione.
Da lì a poco s'impadronirono i Greci di
Taranto e di Spoleti. Fu questo l'anno
in cui papa <i>Vigilio</i>, dopo essersi fermato
lungo tempo in Sicilia, non potendo più
resistere alle istanze di Giustiniano Augusto,
s'incamminò alla volta di Costantinopoli,
dove bolliva forte fra i cattolici
la controversia dei tre capitoli, cioè di
condannare o non condannare <i>Teodoro</i>
mopsuesteno, una lettera d'<i>Iba</i> edesseno
e gli scritti di <i>Teodoreto</i>, tutte persone
gran tempo fa defunte. Perchè questa
condanna pareva pregiudiziale al concilio
calcedonese, però i più de' cattolici,
<span class="pagenum"><a id="Page_913"></a>[913]</span>
e fra gli altri lo stesso Vigilio papa, l'abborrivano
forte. Ma era non poco impegnato
e riscaldato per essa Giustiniano
Augusto, principe che, non contento dell'uffizio
suo d'imperadore, voleva anche
farla da dottore, da vescovo e da papa,
dimenticando che l'autorità nelle cose e
dottrine sacre era stata conferita da Dio,
non già ai principi secolari, ma sì bene
a san Pietro e a' suoi successori, e ai
vescovi della Chiesa cattolica. Quanto in
questa lite accadde, potrà il lettore raccoglierlo
dalle opere dei cardinali Baronio
e Noris, e dal padre Pagi, dal Fleury,
e dagli atti del concilio generale quinto.
</p>
<hr />
</div>

<div class="chapter">
<h2 class="hidden"><a id="DXLVII"></a>DXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Vigilio</span> papa 10.</td>
  </tr>
  <tr>
    <td><span class="smcap">Giustiniano</span> imperadore 21.</td>
  </tr>
  <tr>
    <td><span class="smcap">Totila</span> re 7.</td>
  </tr>
</table>

<p class="cons">
L'anno VI dopo il consolato di Basilio.
</p>

<p>
Veramente il Continuatore di Marcellino
conte <span class="fnote">[Continuator Marcellini Comitis, in Chron.]</span> Mario Aventicense <span class="fnote">[Marius Aventicensis, in Chron.]</span>
e Teofane <span class="fnote">[Theoph., in Chronogr.]</span> mettono sotto quest'anno
la presa di Roma fatta dai Goti, e di tale
opinione furono i cardinali Baronio e
Noris. Ma ho io creduto di doverla riferire
al precedente anno come han fatto
il Sigonio e il Pagi, perchè si conforma
più colla serie degli avvenimenti narrati
da Procopio; nè si può fidarsi del
Continuatore suddetto, nè di Mario, perchè
nelle Croniche d'amendue s'incontrarono
non pochi anacronismi. Per altro
scrive esso Continuatore che i Goti nel
dì 17 di dicembre entrarono in Roma correndo
l'Indizione <span class="scp">X</span>, il che dovrebbe convenire
all'anno precedente, nel cui settembre
la decima indizione cominciò il suo corso.
Aggiugne che Totila, dopo aver atterrata
parte delle mura, condusse seco, come prigionieri,
i Romani nella Campania; e che
essendo restata Roma per quaranta giorni
senza popolo, Belisario animosamente
ne ripigliò il possesso. Se ciò è vero, posta
<span class="pagenum"><a id="Page_914"></a>[914]</span>
da noi nell'antecedente anno la presa
di Roma, dee appartenere al presente
il ritorno di Belisario in essa. Mario
Aventicense, che sotto il presente anno
racconta l'uno e l'altro fatto, discorda
dal Continuatore suddetto. Ora attenendomi
io al filo di Procopio, che va descrivendo
questa lunga e pericolosa guerra
col primo, secondo e terzo anno, e
così successivamente; avvertendo nondimeno
col Pagi, che cadauno dei suoi
anni comincia dalla primavera, e finisce
nella primavera del seguente: dico che
<i>Belisario</i>, il quale tuttavia si tratteneva a
Porto, vedendo così abbandonata Roma,
concepì il pensiero di ripigliarla, e felicemente
l'eseguì <span class="fnote">[Procop., de Bell. Goth.]</span>, forse nel mese di febbraio.
Lasciati dunque in Porto alcuni
pochi soldati, menando seco il resto delle
sue genti, entrò in Roma, e con pronto e
saggio ripiego quivi si diede a fortificarsi.
Perchè non v'era maniera di rifabbricare
in poco tempo le mura in que' siti, ove
erano diroccate, fece raccogliere i marmi
e le pietre sparse per terra, e di questi
materiali, senza aver calce da legarli
insieme, per modo di provvisione formò,
come potè, una grossa muraglia posticcia,
con aggiungervi al di fuori una buona
quantità di pali. Larga inoltre e profonda
era la fossa che girava intorno a tutte
le mura. In venticinque dì, lavorando
tutti i soldati, fu serrata, a riserva delle
porte, la città, e vi concorsero ad abitarla
i dianzi esuli cittadini. Questa novità
non se l'aspettava <i>Totila</i>. Appena informatone,
da Ravenna, dove egli si trovava,
a gran giornate col suo esercito
corse colà. Per mancanza di falegnami e
di fabbri ferrai, Belisario non avea per
anche potuto far mettere alla città le
porte, avendo Totila asportate quelle che
v'erano. In vece di far almeno chiudere
con travi le aperture, prese il solo ripiego
di mettervi di quegli ordigni che
nella milizia moderna si chiamano cavalli
di Frisia, creduti invenzioni degli
<span class="pagenum"><a id="Page_915"></a>[915]</span>
ultimi tempi, ma usati anche negli antichi
presso a poco come oggidì. Postò
parimente alle imboccature d'esse porte
i più bravi dei suoi. Si credevano
i Goti sul principio di prendere Roma
appena arrivati, e venivano con gran
fracasso all'assalto; ma ritrovarono chi
non era figliuolo della paura. Fu asprissima
la battaglia, perchè i Goti per lo
sdegno, e i Greci nel pericolo imminente
delle lor vite combattevano alla disperata.
In fine furono costretti i Goti a ritirarsi,
con lasciar sulle fosse estinta una
gran quantità de' loro, e riportarne dei
feriti assai più. Tornarono nel seguente
dì, ed in altri appresso all'assalto, e furono
nella stessa guisa ben accolti e ributtati
dai Greci. Totila prese in fine la
risoluzion di ritirarsi a Tivoli, che egli
prima avea fatto distruggere, e bisognò
riedificare.
</p>

<p>
Ma siccome l'entrata di Belisario in
Roma e la difesa d'essa conseguì un
applauso universale, così fu biasimata e
rinfacciata agramente dai Goti a Totila
l'imprudenza d'avere abbandonata Roma;
o, se pur voleva abandonarla, di
non averla interamente spianata. Prima
lodavano forte l'uso suo di atterrar le
mura de' luoghi forti; essendo poi passata
male in questa congiuntura, ne sparlarono
a più non posso. E così son fatti
gli uomini: d'ordinario dal solo avvenimento
o felice o sinistro delle risoluzioni
prese, essi prendono la misura
delle lodi o de' biasimi. Era da molto
tempo stretta d'assedio Perugia, ed in
essa già cominciavano a venir meno le
vettovaglie. Colà fu chiamato Totila coll'esercito
per la speranza di ridurre alla
resa colla di lui forza e presenza quella
città. E v'andò egli bensì, ma fu in breve
sconcertato non poco, perchè <i>Giovanni</i>
generale cesareo, ch'era all'assedio
di Acerenza nella Lucania, mossosi con
tutta la sua cavalleria, all'improvviso
arrivò nella Campania, e diede una rotta
ad un corpo di truppe colà inviate da
esso Totila: la qual vittoria fu cagione
<span class="pagenum"><a id="Page_916"></a>[916]</span>
che rimasero liberati alcuni senatori romani
e le mogli di molti altri ch'erano
confinate in quelle parti. Irritato da
questo avviso Totila, per le montagne
spedì contra d'esso Giovanni varie partite
dei suoi, che il raggiunsero nella
Lucania, e gli diedero una buona percossa.
Vennero circa questi tempi in Italia
alcuni piccioli rinforzi inviati da
Giustiniano Augusto, cioè sorsi d'acqua
a chi pativa gran sete. Trecento Eruli
fra gli altri erano condotti da <i>Vero</i>. Costui
azzardatosi di prender quartiere
vicino a Brindisi, fu in breve visitato
da gente inviata colà da Totila. Duecento
di quegli Eruli rimasero estinti sul
campo, e Vero ebbe la fortuna di salvarsi.
All'avviso, venuto da Costantinopoli
de' soccorsi che doveano arrivare
in Italia, Belisario giudicò bene di trasferirsi
a Taranto, e seco condusse novecento
cavalli scelti e duecento fanti. Entrato
in nave, fu da una burrasca trasportato
a Crotone. Mandò la cavalleria
per terra a procacciarsi i foraggi, e questa,
incontratasi per istrada con una brigata
di Goti, la disfece. Alloggiossi dipoi
in quelle contrade, come se fossero lontani
mille miglia i pericoli; ma il re Totila,
sempre vegliando, spinse loro addosso
tre mila cavalli de' suoi, i quali
menarono sì ben le mani, che pochi poterono
salvarsi colla fuga. Di gran danno
agli affari de' Greci fu questa rotta, e
portatane la disgustosa nuova a Belisario,
e fattogli credere che a momenti poteano
i Goti arrivare a Crotone, egli
perciò non perdè tempo ad imbarcarsi
con Antonina sua moglie, e in un giorno
di felice navigazione pervenuto in Sicilia,
sbarcò a Messina. Totila intanto
intraprese l'assedio di Rossano castello
della Calabria. E con tali racconti termina
Procopio l'anno XIII della guerra
gotica. Aggiungne solamente che gli Sclavi,
popoli barbari, passato il Danubio,
devastarono tutto l'Illirico fino a Durazzo,
uccidendo o facendo schiavi tutti
quei che trovavano: costoro col tempo
<span class="pagenum"><a id="Page_917"></a>[917]</span>
si piantarono in quelle contrade, e diedero
ad esse il nome di Schiavonia. Arrivò
poi sul principio di quest'anno papa
<i>Vigilio</i> a Costantinopoli, ed entrò nel
grande imbroglio della controversia dei
tre capitoli: sopra di che è da leggere la
storia ecclesiastica. Troppo tempo richiederebbe
il racconto di quel negoziato
e degli affanni che vi patì lo sventurato
papa, trovandosi egli fra il calcio e
il muro, tra il timore di fare una ferita
al concilio generale calcedonense, o pure
di tirarsi addosso lo sdegno dell'imperadore.
Andò egli perciò barcheggiando,
finchè potè.
</p>
<hr />
</div>

<div class="chapter">
<h2 class="hidden"><a id="DXLVIII"></a>DXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Vigilio</span> papa 11.</td>
  </tr>
  <tr>
    <td><span class="smcap">Giustiniano</span> imperadore 22.</td>
  </tr>
  <tr>
    <td><span class="smcap">Totila</span> re 8.</td>
  </tr>
</table>

<p class="cons">
L'anno VII dopo il consolato di Basilio.
</p>

<p>
Venne in quest'anno a morte nel
mese di giugno, consumata da una terribil
cancrena, <i>Teodora</i> Augusta moglie
di <i>Giustiniano</i> imperadore, donna per varii
suoi vizii, e soprattutto per la protezion
degli eretici, concordemente diffamata
nella storia segreta di Procopio
e negli Annali ecclesiastici. Si leggono
nondimeno di grandi limosine da lei fatte
e sacri templi da lei fabbricati; nè
lasciano di dire Teofane <span class="fnote">[Theoph., in Chronogr.]</span> e Cedreno <span class="fnote">[Cedren., in Annalib.]</span>,
ch'essa piamente diede fine ai
suoi giorni, forse perchè si ravvide e
pentì dei tanti suoi falli. Se è vero tutto
ciò che di lei racconta Procopio, dovette
ella trovare un gran processo al tribunale
di Dio. <i>Belisario</i> in questi tempi
riflettendo alla scarsezza delle sue forze,
tuttochè Giustiniano Augusto gli avesse
inviati di fresco due mila pedoni per mare;
e conoscendo che di male in peggio
erano per andare gli affari dell'imperio
in Italia, se non venivano più gagliardi
soccorsi, si appigliò al partito di mandare
<i>Antonina</i> sua moglie a Costantinopoli,
<span class="pagenum"><a id="Page_918"></a>[918]</span>
acciocchè ella, per mezzo della suddetta
imperadrice, ottenesse da Giustiniano
un potente rinforzo all'armata di
Italia. Andò essa, ma trovò l'imperadrice
già mancata di vita. Ora narrando
Procopio <span class="fnote">[Procop., de Bell. Goth., lib. 3, cap. 30.]</span> sotto quest'anno la morte
d'essa Augusta, e concorrendo nella
medesima sentenza Teofane, Cedreno e
i cardinali Baronio e Noris, si vien chiaramente
a conoscere che finora camminano
bene i conti circa la division degli
anni della guerra gotica, descritta da esso
Procopio, e non sussistere gli altri
di chi o prima o più tardi han registrato
que' fatti. In questi tempi il presidio dei
Greci, lasciati da Belisario in Roma trucidò
<i>Conone</i> suo comandante, pretendendo
ch'egli in danno loro facesse il mercatante
dei grani e dell'altre vettovaglie.
Spedirono poi sacerdoti a Costantinopoli,
per far sapere a Giustiniano, che se
non era loro accordato il perdono e date
le paghe da gran tempo loro dovute
passerebbono al soldo di Totila. Giustiniano,
per non poter di meno, accordò
loro tutto. Seguitava intanto l'assedio
mosso da Totila al castello di Rossano
in Calabria, entro il quale era una guarnigione
di trecento cavalli e cento fanti.
Perchè cominciarono a venir meno i
foraggi e i viveri, promisero que' Greci
di arrendersi, se, passati alquanti giorni,
loro non fosse stato dato soccorso. Belisario,
a cui premeva la conservazion
di quel sito, chiamò ad Otranto quante
truppe potè raunare, e tutte postele in
navi, s'incamminò con esse alla volta
di Rossano. Spirava già il dì promesso
alla resa. I Greci, mirando da lungi il
soccorso che veniva, mancarono alla
parola data; ma eccoti sollevarsi una
tempesta che disperse tutta quella flotta,
senza che vi fosse un porto in que' lidi
da ricoverarsi. Unitesi poi le navi nel
porto di Crotone, tornò di nuovo Belisario
con esse verso Rossano; ma ritrovò
al lido tutte le forze de' Goti ben
<span class="pagenum"><a id="Page_919"></a>[919]</span>
preparate ad accoglierlo, sicchè gli convenne
retrocedere a Crotone, da dove
spedì colla maggior parte dei suoi <i>Giovanni</i>
e <i>Valeriano</i> nel Piceno, sperando
che Totila, abbandonato Rossano, correrebbe
colà. Ma questo inviò bensì
due mila cavalli anch'egli nel Piceno per
far fronte a' nemici, ma col rimanente
dell'armata tenne forte l'assedio di
quel castello. Veggendo i Rossanesi disperato
il caso, mandarono due deputati
a Totila, per implorare il perdono
esibendosi pronti alla resa, salve le loro
vite. Accettò egli l'offerta, ma con eccettuare
dal perdono <i>Calazare</i> lor capitano,
siccome mancator di parola. A
costui in fatti fu tolta la vita, agli altri
fu permesso d'andarsene ove voleano,
in camicia, quando lor non piacesse di
restare al soldo di Totila. Ottanta andarono;
gli altri si arrolarono fra i Goti.
Era arrivata a Costantinopoli <i>Antonina</i>
moglie di Belisario, e, quantunque fosse
venuto a lei meno il suo principale appoggio,
cioè <i>Teodora</i> Augusta già morta,
pure trovò facilità in Giustiniano per
richiamare il marito in Oriente, perchè
stringendo forte la guerra di Persia, vi
era bisogno di un bravo generale per
quella impresa. Pertanto andò Belisario
a Costantinopoli, ma senza portarvi in
questo secondo viaggio splendore alcuno
di nuova gloria, giacchè in cinque anni
che avea dovuto fermarsi in Italia, per
mancanza di forze, era come fuggitivo
stato ora in uno, ora in altro paese, ed
inoltre senza avere operato cosa alcuna
di rilevante, lasciava l'Italia esposta alla
discrezione dei Goti. Ma se non andò
seco molto onore, portò ben egli con
lui molto danaro, perchè seppe mai sempre
farsi fruttare il suo generalato; e le
sue grandi ricchezze il misero talvolta
in pericolo di cadere, se l'imperadore
non avesse avuta necessità della sua
sperimentata perizia in comandare armate.
Nel mentre poi ch'egli era in viaggio
la città di Perugia, dopo aver sostenuto
un lunghissimo assedio, venne
<span class="pagenum"><a id="Page_920"></a>[920]</span>
in potere dei Goti. Il dirsi da san Gregorio
Magno <span class="fnote">[Gregor. Magnus, Dialogor., lib. 3, cap. 13.]</span> che questa città per
sette <i>anni</i> continui tenuta fu assediata
dai Goti, e che non per anche finito esso
anno settimo, per la fame si arrendè,
par troppo difficile a credersi. In vece
d'anni avrà egli scritto <i>mesi</i>. Ad <i>Ercolano</i>,
santo vescovo di quella città, d'ordine
di Totila fu barbaramente tagliato il
capo.
</p>

<p>
Fece Totila anche in Dalmazia una
spedizione di soldati sotto il comando
d'<i>Ilauso</i>, già una delle guardie di Belisario,
che avea preso partito fra i Goti.
Costui prese in quelle parti due luoghi
appellati Muicoro e Laureata non lungi
da Salona, e mise a fil di spada chiunque
ivi si trovò. A questo avviso <i>Claudiano</i>
ufficiale cesareo, che comandava
in quelle parti, imbarcate le sue soldatesche,
andò a trovare a Laureata Ilauso,
e venne seco alle mani; ma restò
sconfitto, e le sue navi con altre piene
di grani rimasero preda de' Goti, i quali
dipoi, senza tentar altro, se ne tornarono
a Totila. Circa questi tempi, o poco
prima per attestato di Procopio <span class="fnote">[Procop., de Bell. Goth., lib. 3, cap. 37.]</span>, Totila
inviati degli ambasciatori al re dei
Franchi, cioè, secondo tutte le verisimiglianze,
a <i>Teodeberto</i>, il più potente senza
paragone di quei re, gli avea fatto
chiedere in moglie una sua figliuola. La
risposta fu ch'esso re non riconosceva
Totila per re d'Italia, e che tale anzi
egli non sarebbe giammai, dacchè dopo
aver presa Roma non l'aveva saputa ritenere
in suo dominio, ed atterrate le
mura, l'avea lasciata cadere in dominio
de' suoi nemici. Ma questi erano pretesti.
Teodeberto, principe meditante tutto
di nuove conquiste, voleva pescare nei
torbidi dell'Italia, veggendo sì infievolite
le forze non meno de' Goti che dell'imperadore.
In fatti abbiamo assai lume
da Procopio <span class="fnote">[Idem, ibid., cap. 33, et lib. 4, cap. 34.]</span> ch'egli in quest'anno
<span class="pagenum"><a id="Page_921"></a>[921]</span>
fatta calare in Italia un'armata, s'impadronì
dell'Alpi Cozie, di alcuni luoghi
della Liguria, e della maggior parte della
provincia della Venezia, senza che si
sappia quali città precisamente fossero
da lui occupate, giacchè fra poco vedremo
che Verona seguitò ad essere in potere
dei Goti. Tutto camminava a seconda
de' suoi voti, perchè non aveano i
Goti assai possanza da opporsi nello
stesso tempo ai Greci ed all'armi dei
Franchi. Bisogna nondimeno immaginare
ch'eglino facessero qualche resistenza,
scrivendo Mario Aventicense <span class="fnote">[Marius Aventicensis, in Chron.]</span> sotto
il presente anno, che <i>Lantocario</i> condottiere
de' Franchi nella guerra romana,
trafitto da una freccia e da una lancia,
rimase morto. Nè contento di questi
progressi il re Teodeberto, macchinava
in suo cuore imprese più grandi, per
quanto s'ha dallo storico Agatia <span class="fnote">[Agath., lib. 1 de Bell. Goth.]</span>.
Cioè non poteva egli sofferire che Giustiniano
Augusto, principe assai dominato
dalla passione della vanità, fra i suoi
titoli mettesse quelli di <i>alamannico</i> e
<i>francico</i>, quasi lor vincitore, quando egli
in effetto non avea mai fatta pruova del
valore di queste nazioni; o pure volea
significar sè stesso loro sovrano, quando
i Franchi pretendevano di non aver dipendenza
alcuna da lui, e Teodeberto
aveva soggiogati e uniti al dominio suo
gli Alamanni. Però esso Teodeberto, descritto
da Agatia per principe ardito,
inquieto, feroce, che andava a caccia di
pericoli, e dava nome di fortezze ai tentativi
anche più disperati, determinò di
muover guerra a Giustiniano, e di andarlo
a trovare fino a Costantinopoli. E
perciocchè esso Augusto si intitolava
ancora <i>gepido</i> e <i>longobardico</i>, sollecitò
le nazioni de' Gepidi e de' Longobardi
ad imprendere unitamente con esso lui
la guerra contra del medesimo imperadore,
per vendicare l'affronto che pretendeva
fatto a tutte le lor nazioni. Ma
in questo gran bollore di pensieri guerrieri
<span class="pagenum"><a id="Page_922"></a>[922]</span>
la morte senza rispetto alcuno venne
a trovar <i>Teodeberto</i>, e mise fine alle
sue grandiose imprese. Mario Aventicense
riferisce la morte sua un anno dopo
la ricupera di Roma fatta da Belisario, e
però nel presente anno, il che s'accorda
con quanto si dirà all'anno 554 del re
<i>Teodebaldo</i> suo figliuolo e successore. Il
padre Pagi <span class="fnote">[Pagius, Crit. Baron., ad ann. 552, n. 21.]</span> la vuol succeduta nell'anno
precedente 547, appoggiato sopra
il dirsi da Gregorio Turonense, che
dalla morte di esso re sino a quella del
re Sigeberto passarono <i>anni</i> XXIX. Ma
noi abbiamo troppi esempli d'anni guasti
dai copisti. Sigeberto storico <span class="fnote">[Sigebertus, in Chronico.]</span> fa
giugnere la vita di questo principe fino
all'anno 550. Scrive Agatia, autore di
questi tempi, essere mancato di vita esso
Teodeberto nella caccia per cagione
di un bufalo selvaggio, mentre <i>Narsete</i>
era occupato nella guerra d'Italia. Siccome
vedremo, Narsete venne in Italia
solamente nell'anno 552. La scarsezza
degli storici d'allora fa che non si possano
schiarire abbastanza alcuni fatti e
i loro tempi precisi. Ma certo Agatia qui
prese abbaglio, chiaramente ricavandosi
da Procopio che era molto prima succeduta
la morte del re Teodeberto.
</p>
<hr />
</div>

<div class="chapter">
<h2 class="hidden"><a id="DXLIX"></a>DXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXLIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Vigilio</span> papa 12.</td>
  </tr>
  <tr>
    <td><span class="smcap">Giustiniano</span> imperadore 23.</td>
  </tr>
  <tr>
    <td><span class="smcap">Totila</span> re 9.</td>
  </tr>
</table>

<p class="cons">
L'anno VIII dopo il consolato di Basilio.
</p>

<p>
Andavano di male in peggio gli affari
dell'imperador <i>Giustiniano</i>. Imperciocchè
i <i>Gepidi</i>, che avevano occupata
la Dacia Ripense e il Sirmio <span class="fnote">[Procop., de Bell. Goth., lib. 3, cap. 34.]</span>, e vi si
erano poi stabiliti con permissione di
Giustiniano, mercè di una lega stabilita
con lui, fecero in quest'anno delle scorrerie
e prede in altri circonvicini paesi.
Più pesante ancora si sentiva il flagello
de' <i>Longobardi</i>, i quali, divenuti padroni
<span class="pagenum"><a id="Page_923"></a>[923]</span>
del Norico e della Pannonia, avevano
impetrata da esso Augusto la licenza di
fermarsi quivi in vicinanza de' Gepidi;
dimentichi de' benefizii ricevuti, saccheggiarono
la Dalmazia e l'Illirico, col menar
seco una gran quantità di schiavi.
Vennero poi alle mani fra loro queste
due barbare nazioni per cagion de' confini,
ed ambedue spedirono ambasciatori
a Giustiniano Augusto per averlo dalla
sua. Egli prese la difesa de' Longobardi.
Finalmente gli <i>Sclavi</i>, passati di qua dal
Danubio e dall'Ebro, apportarono incredibili
stragi e danni alla Tracia. Durava
poi tuttavia in Oriente la guerra
coi Persiani; ed in Italia sempre più pareva
inclinata la fortuna in favore dei
Goti. L'infaticabile <i>Totila</i>, dopo la presa
di Perugia, guidò nel presente anno tutta
l'armata sotto Roma, ed assediolla
da varie parti. Dentro v'era con tre mila
combattenti <i>Diogene</i> valoroso e prudente
capitano, deputato alla difesa di
essa città da Belisario prima della sua
partenza, il quale con sommo vigore
sostenne sempre gli assalti frequenti dei
nemici. Ma avendo i Goti occupato il
castello di Porto, Roma cominciò a penuriare
di viveri. Tuttavia non perderono
punto di coraggio i difensori, e l'assedio
andò in lungo; e più ancora sarebbe
andato se alcuni soldati isauri di
quella guarnigione, che custodivano la
porta di san Paolo, non avessero tradita
la città. Costoro dall'un canto mal soddisfatti
pel soldo loro da molti anni non
mai pagato, e dall'altro consapevoli del
magnifico premio dato ai lor compagni
Isauri che dianzi aveano tradita Roma
trattarono segretamente con Totila di
fare il medesimo giuoco. Venuta la notte,
la porta suddetta fu spalancata ai
Goti, che tagliarono a pezzi quanti dei
Greci vennero loro incontro. Gli altri
Greci chi per una porta e chi per l'altra
fuggirono alla volta di Civitavecchia;
ma avendo raccolto Totila disposte prima
in quel cammino varie schiere dei
suoi, pochi scamparono dalle lor mani,
<span class="pagenum"><a id="Page_924"></a>[924]</span>
fra' quali il soprammentovato Diogene,
ma ferito. <i>Paolo di Cilicia</i>, restato con
quattrocento cavalli nella città, si rifugiò
nella mole d'Andriano, oggidì castello
Santangelo, ed occupò quel ponte. La
mattina seguente, inutilmente e con loro
strage tentarono i Goti di sloggiar questo
corpo; ma non avendo i Greci di che mangiare
nè per loro, nè per gli cavalli, determinarono
di uscire addosso ai nemici,
e di vendere ben cara la vita: con
che s'abbracciarono tutti, e si diedero
l'ultimo addio, come gente risoluta di
morire. Intesa dal re Totila la disperata
loro risoluzione, mandò loro ad esibire
che scegliessero o di depor l'armi e lasciare
i cavalli, e di obbligarsi con giuramento
di non militar più contro dei
Goti, e di andarsene con Dio in libertà;
o pure tener tutte le robe loro, con
arrolarsi fra i Goti. Ognuno, udita cotal
proposta, elesse la prima condizione; ma
poi per vergogna di andarsene senz'armi,
e per timore di essere uccisi in cammino,
si appigliarono all'ultimo partito,
a riserva di due che aveano moglie e
figliuoli in Costantinopoli. Totila a questi
due fatto dar danaro pel viaggio, e
scorte, li licenziò. Quattrocento altri
soldati greci che s'erano rifugiati nelle
chiese, assicurati della vita, anch'essi a
lui si renderono. Non fece già provar
questa volta il re vincitore a Roma nè
ai Romani il trattamento usato nella prima
conquista d'essa città <span class="fnote">[Procop., de Bell. Goth., lib. 3, cap. 37.]</span>. Ricordevole
de' rimproveri a lui fatti da Teodeberto
re de' Franchi e dagli stessi suoi
Goti, mostrò buona ciera a tutti i cittadini
che ivi si trovarono; richiamò dalla
Campania tutti gli altri, e spezialmente
i senatori; diede loro il piacere de' giuochi
equestri. Poscia spedì a Costantinopoli
<i>Stefano</i> di nazione romano, suo ambasciatore,
a pregar Giustiniano di voler
metter fine a tanti guai dell'Italia con
una buona pace, rappresentando la desolazione
delle città e i progressi de' Franchi,
che doveano far paura anche ad
<span class="pagenum"><a id="Page_925"></a>[925]</span>
esso Augusto, ed offerendo l'armi sue
in difesa da lui. Ma Giustiniano risoluto
di sterminar i Gotti, neppur volle ammettere
alla sua udienza il legato. Questa
durezza dell'imperadore fece risolvere
Totila a tentar anche l'impresa della
Sicilia, la quale se gli fosse felicemente
riuscita, avrebbe forse assodato il suo
dominio in Italia.
</p>

<p>
Preparò dunque una flotta numerosa
di navi grosse, che i Goti di tanto in
tanto aveano prese ai Greci, e ve ne aggiunse
altre quattrocento minori, con
pensiero di fare uno sbarco in quell'isola.
Prima nondimeno di mettersi in viaggio
a quella volta, provò se poteva sloggiare
i Greci da Civitavecchia. <i>Diogene</i>
fuggito da Roma, s'era colà ritirato, e vi
aveva un presidio sufficiente alla difesa.
Fu formato l'assedio, e fatte varie chiamate
a Diogene, ed esibitegli delle vantaggiose
condizioni, finalmente si capitolò la
resa, se entro il pattuito termine l'imperadore
non gli mandava soccorso; e furono
dati trenta ostaggi dall'una parte e
dall'altra. Dopo di che i Goti diedero le
vele al vento, e s'incamminarono verso
la Sicilia. Giunti che furono a Reggio di
Calabria, Totila intimò la resa a quel
presidio di Greci, al comando de' quali
erano <i>Torimuto</i> ed <i>Imerio</i>. Ma trovatili
costanti nel loro dovere, lasciò quivi un
buon corpo di gente, con ordine di tener
bene stretto quel presidio, affinchè non
v'entrassero viveri, assai informato che
quel castello, ossia quella città, ne penuriava
non poco. Inviò un altro corpo
de' suoi a Taranto, che senza fatica s'impadronì
di quella terra. Nello stesso tempo
i Goti da lui lasciati nel Piceno per
tradimento entrarono nella città di Rimini.
Avvicinandosi poi costoro a Ravenna,
<i>Vero</i>, che allora era comandante
delle armi in quella città, uscì in campagna
col nerbo maggiore delle sue truppe,
e venne con loro a battaglia; ma ebbe
la sfortuna d'essere disfatto con gran
perdita de' suoi, e con lasciare egli stesso
la vita sul campo. Totila intanto passò
<span class="pagenum"><a id="Page_926"></a>[926]</span>
con lo stuolo delle sue navi in Sicilia,
ed accampossi intorno a Messina, alla
cui difesa bravamente s'accinse <i>Donnenziolo</i>,
uffiziale dell'imperadore, colla sua
guarnigione. A riserva di quei che erano
necessarii per quell'assedio, tutte le
altre masnade dei Goti si sparsero per
la Sicilia, e quasi tutta la misero a sacco,
con occupare ancora qualche fortezza.
Contra de' Siciliani erano forte in collera
i Goti, perchè fino ne' tempi del re
Teoderico supplicarono per essere esenti
da grosse guarnigioni, per ischivarne
l'aggravio, promettendo essi di ben difendere
l'isola. Ma appena vi si lasciò
veder <i>Belisario</i>, che tutti si ribellarono,
acclamando l'imperadore. Mentre si faceva
il brutto ballo in quelle contrade,
la guarnigione di Reggio di Calabria,
dopo aver consumati tutti i viveri, finalmente
venne a rendersi con restar prigioniera
di guerra. Portate a Costantinopoli
sì triste nuove, determinò Giustiniano
d'inviare in Italia <i>Germano</i> patrizio,
che dal padre Pagi <span class="fnote">[Pagius, Crit. Baron., ad ann. 551, n. 2.]</span>, forse per
errore di stampa è chiamato <i>patruus</i>,
cioè <i>zio paterno</i> d'esso imperadore, ma
che in fatti era figliuolo d'un fratello,
ossia nipote del medesimo Augusto; personaggio
di gran senno, gravità e coraggio,
e di non minore sperienza nell'arte
militare, la cui riputazione era in onore
dappertutto, sì per esser sì strettamente
congiunto di sangue coll'imperadore, e
sì perchè molto prima avea data una
famosa rotta agli Anti, popoli barbari,
ed inoltre col suo valore e colla prudenza
sua avea, per così dire, riacquistata
all'imperio l'Africa, con torla dalle mani
de' tiranni insorti in quelle parti dopo
la conquista fattane da Belisario. Venne
in Italia l'avviso di questa elezione,
e rincorò quanti ci restavano o soldati,
o ben affetti al nome dell'imperadore.
Ma non si sa il perchè Giustiniano, mutato
pensiero, diede il comando dell'armi
d'Italia a <i>Liberio</i> cittadino romano:
<span class="pagenum"><a id="Page_927"></a>[927]</span>
benchè poco appresso pentito anche della
scelta da lui fatta, non lo lasciasse venire,
considerandolo per troppo avanzato
in età e poco pratico del mestier della
guerra. Trovavasi allora in Costantinopoli
papa <i>Vigilio</i> con assaissimi altri
Italiani de' più nobili, che continuamente
faceano premura ad esso Augusto,
acciocchè un grande sforzo si facesse
per ricuperar l'Italia dalle mani de' Goti.
E specialmente erano inculcate tali
istanze da <i>Gotico</i> (così viene appellato
nel testo di Procopio, ma probabilmente
è <i>Cetego</i>) patrizio, stato gran tempo
fa console. Un Cetego nell'anno 504 fu
ornato di questa dignità; ma par molto
indietro un tal tempo. Giustiniano prometteva
tutto, ed intanto spendeva la
maggior parte del tempo nella spinosa
controversia dei tre capitoli, che allora
bolliva forte in Oriente, e fu cagione di
scisma e di non pochi ammazzamenti.
Vigilio papa fece varie figure, contrariato
dal clero romano, e massimamente
dai vescovi dell'Africa e dell'Illirico,
siccome può vedersi nella Storia ecclesiastica.
Se Giustiniano Augusto non fosse
stato fazionario in questa lite, e non avesse
usato della prepotenza contro di
esso papa, non sarebbero seguiti tanti
sconcerti, che pur troppo turbarono forte
la Chiesa di Dio.
</p>
<hr />
</div>

<div class="chapter">
<h2 class="hidden"><a id="DL"></a>DL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DL</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Vigilio</span> papa 13.</td>
  </tr>
  <tr>
    <td><span class="smcap">Giustiniano</span> imperadore 24.</td>
  </tr>
  <tr>
    <td><span class="smcap">Totila</span> re 10.</td>
  </tr>
</table>

<p class="cons">
L'anno IX dopo il consolato di Basilio.
</p>

<p>
Leggesi una lettera di papa <i>Vigilio</i>
scritta in Costantinopoli nel dì 29 di
aprile nell'anno XXIV dell'imperio di
Giustiniano, e nono dopo il consolato di
Basilio, cioè nell'anno presente, ad <i>Aureliano</i>
vescovo d'Arles, dove il prega
che, essendosi udita l'entrata dei Goti
in Roma, voglia muovere <i>Childeberto</i> re
de' Franchi a scrivere al re <i>Totila</i>, per
raccomandargli la Chiesa Romana, acciocchè
<span class="pagenum"><a id="Page_928"></a>[928]</span>
niun danno o pregiudizio venga
inferito alla medesima, nè alla religion
cattolica. Le istanze degl'Italiani rifugiati
in Costantinopoli, e più l'impegno
della riputazione, ebbero in fine tanta
possa, che Giustiniano si applicò daddovero
agli affari d'Italia. Dichiarò dunque
capitan generale il suddetto <i>Giustino</i>
suo nipote, e gli comandò di marciare <span class="fnote">[Procop., de Bell. Goth., lib. 3, cap. 3.]</span>.
Poche erano le milizie a lui
assegnate per l'impresa d'Italia; ma gli
fu sborsata una gran somma d'oro, con
ordine di assoldare quanta gente potesse
nella Tracia e nell'Illirico, e di condur
seco <i>Filemuto</i> principe degli Eruli colle
sue barbariche brigate, e <i>Giovanni</i> suo
genero, ch'era figliuolo di una sorella di
Vitaliano, e generale allora dell'armi
dell'Illirico. Era morta ad esso <i>Germano</i>
<i>Passara</i>, sua prima moglie, che gli avea
partorito due figliuoli, cioè <i>Giustino</i> stato
console nell'anno 540, e <i>Giustiniano</i>,
che riuscì un valentissimo generale di
armata, ambedue preparati per venire
col padre in Italia. Passò poi, siccome
altrove dicemmo, alle seconde nozze con
<i>Matasunta</i>, figliuola di <i>Amalasunta</i>, e
moglie in primo luogo di <i>Vitige</i> re dei
Goti. Questa ancora volle egli menar
seco in Italia, con isperanza che i Goti
per riverenza al nome di sua madre e
del re Teoderico suo avolo, umilierebbero
l'armi all'arrivo di lei. Datosi dunque
a spendere largamente non solo il
danaro a lui dato dall'Augusto Giustiniano
suo zio, ma il proprio ancora, ammassò
in breve un fioritissimo esercito,
concorrendo a militare sotto di lui gli uffiziali
più segnalati ed assaissima gente
della Tracia e dell'Illirico e inoltre i
Barbari stessi, tirati dalla fama del suo
nome, e molto più dal danaro che puntualmente
veniva sborsato. In Italia ancora,
appena s'intese essere stato scelto
per generalissimo dell'armi cesaree questo
principe, che tutti i Greci ed Italiani
militanti o per amore, o per forza nelle
<span class="pagenum"><a id="Page_929"></a>[929]</span>
armate de' Goti, segretamente fecero intendere
a Germano, qualmente arrivato
ch'egli fosse in Italia, tutti, senza perder
tempo, verrebbono ad unirsi con lui.
All'incontro cotal nuova stordì forte i
Goti, con restar anche divisi di parere,
se avevano a prendere l'armi contro la
stirpe di Teoderico, cioè contro Matasunta.
In questi tempi essendo spirato il
tempo che <i>Diogene</i>, uffizial greco, s'era
preso per rendere Civitavecchia, ed avendo
il re <i>Totila</i> inviato colà deputati
per l'esecuzion della promessa, egli si
scusò di non poter mantenere la parola
data, perchè Germano coll'esercito suo
era vicino a dargli soccorso. Perciò l'una
parte e l'altra restituì gli ostaggi, restando
Diogene alla difesa di quella città, e
Totila sommamente burlato e in collera
per questo.
</p>

<p>
Ora mentre il valoroso Germano patrizio
in Sardica, o Serdica, città dell'Illirico,
ossia della Mesia o della Dacia,
ammassava ed esercitava le raunate genti,
disposto a passare in Italia, ecco gli Slavi,
che, valicato il Danubio, fanno una
irruzione nella Mesia, arrivano fino alla
città di Naisso, con iscoprirsi il disegno
loro di penetrar fino a Salonichi.
Venne subito un ordine dall'imperador
a Germano di lasciar per allora la spedizion
d'Italia e di accorrere in aiuto
di Salonichi. Ma avuto ch'ebbero gli Sclavi
contezza, come era in quelle parti
Germano con un'armata, tal terrore li
prese, che, mutato cammino, s'istradarono
altrove. Pertanto Germano, liberato
dall'apprensione di que' Barbari, era
già dietro ad imbarcar la sua gente per
venir in Italia, quando all'improvviso si
infermò d'una malattia che in pochi dì
il condusse al sepolcro, desiderato e
compianto da tutti. N'ebbe gran dispiacere
anche l'imperador Giustiniano, che
dipoi diede ordine a <i>Giovanni</i> e a <i>Giustiniano</i>,
figliuolo di esso Germano, di
passar colla flotta in Italia. Aveva dianzi
il medesimo Augusto inviato <i>Liberio</i> con
un'altra flotta carica di buone fanterie
<span class="pagenum"><a id="Page_930"></a>[930]</span>
per soccorrere la Sicilia. Poscia, avendo
egli rimesso in sua grazia <i>Artabane</i>, e
creatolo generale della Tracia, aveva
spedito ancor questo con alcune navi
alla volta d'essa Sicilia, con ordine di
prendere il comando delle truppe condotte
da Liberio. Il primo a giungere
in quell'isola fu Liberio, il quale a dirittura
passò a Siracusa, allora assediata
dai Goti, e felicemente entrò coi suoi
legni nel porto. Artabane, all'incontro,
sorpreso non lungi dalla Calabria da una
fiera tempesta, vide dissipate tutte le sue
navi, alcune trasportate nella Morea, altre
perite; egli colla sua, che avea perduto
l'albero maestro, fu spinto dal
vento all'isola di Malta, e quivi si
salvò. Liberio, non avendo forze bastanti
in Siracusa da far sortite sopra i nemici,
e trovata ivi non poca scarsezza di viveri,
giudicò meglio di continuare il viaggio
fino a Palermo. Sarebbe passata male
a quella città, e forse ad altre, se essendo
stato preso dai Goti in Catania <i>Spino</i>
da Spoleti, questore di Totila, e a lui
carissimo, non avesse costui ottenuta la
libertà, con promessa d'indurre i Goti
a ritirarsi dalla Sicilia. Tante cagioni in
fatti egli addusse a Totila, massimamente
con fargli credere imminente l'arrivo di
una poderosa armata imperiale, pervenuta
già in Dalmazia, che fu risoluto nel
consiglio de' Goti di lasciar in pace quell'isola.
Poste dunque nelle lor navi le
immense ricchezze raunate con tanti
saccheggi de' miseri Siciliani, e una prodigiosa
copia di grani e d'armenti rapiti,
con lasciar qui dei presidii solamente in
quattro luoghi, Totila menò le sue milizie
in Italia. Non così fecero <i>Giovanni</i> e
<i>Giustiniano</i>, arrivati in Dalmazia colla
flotta e coll'esercito maggiore spedito da
Giustiniano. Perchè trovando quella provincia
infestata dagli Sclavi, con dubbio
che que' Barbari fossero stati mossi da
segreto maneggio del re Totila, determinarono
di svernare in quel paese, per
mettersi poi in viaggio nella seguente primavera.
Ma non si fermarono quivi gli
<span class="pagenum"><a id="Page_931"></a>[931]</span>
Sclavi. Scorsero fino ad Adrianopoli,
commettendo innumerabili mali, e portavano
le minaccie fino ai contorni di Costantinopoli.
Contro di loro fu spedito
un esercito da Giustiniano, ch'ebbe la
disavventura di essere sbaragliato da
que' Barbari, e costoro s'avanzarono dipoi
fino ai Muri Lunghi, luogo una giornata
distante da Costantinopoli, dove
una parte di essi fu disfatta. Gli altri
carichi di preda se ne tornarono alle lor
case. Fiorì in questi tempi <i>Vittore</i> vescovo
di Capoa, dotto non meno nelle
latine che nelle greche lettere. Fabbricò
un ciclo pasquale, e compose altri libri,
de' quali parla la storia letteraria.
</p>
<hr />
</div>

<div class="chapter">
<h2 class="hidden"><a id="DLI"></a>DLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Vigilio</span> papa 14.</td>
  </tr>
  <tr>
    <td><span class="smcap">Giustiniano</span> imperadore 25.</td>
  </tr>
  <tr>
    <td><span class="smcap">Totila</span> re 11.</td>
  </tr>
</table>

<p class="cons">
L'anno X dopo il consolato di Basilio.
</p>

<p>
Circa questi tempi, durando tuttavia
la guerra tra <i>Giustiniano</i> Augusto e i
Persiani, venne in pensiero all'imperadore
di proibire a' suoi che non comperassero
da lì innanzi le sete dai Persiani;
perchè una tal merce era allora al
maggior segno cara, e portava fuori degli
stati dell'imperio delle grandi somme
d'oro con profitto de' Persiani, i quali
soli la traevano dall'India, e la vendevano
poscia agli Europei con eccessivo
guadagno. Questo editto fu cagione che
alcuni monaci tornati dall'India si esibissero
d'introdurre in Europa la fabbrica
della seta, e ne descrissero la maniera
all'imperadore, che molto se ne
maravigliò, e gl'incoraggì, con promessa
di gran premio, ad eseguire l'impresa. Per
tanto quei monaci ritornarono nell'India,
e di colà portarono a Costantinopoli
molte uova di vermi da seta, che fatti
poi nascere, e nutriti colle foglie di gelsi
mori, cominciarono a dar seta, e ne introdussero
l'arte o fabbrica nel romano
imperio, dove poi si propagò ed è giunta
a quel segno che ora si vede. Giù si preparava
<span class="pagenum"><a id="Page_932"></a>[932]</span>
<i>Giovanni</i>, nipote di Vitaliano, alla
partenza da Salona coll'armata navale
cesarea destinata contra i Goti, quando
arrivò ordine dell'imperadore che non
si movesse, ed aspettasse l'arrivo di <i>Narsete</i>
eunuco, già destinato capitan generale
dell'armi di Cesare in Italia. Si partì
da Costantinopoli esso Narsete con un
bell'accompagnamento di truppe, e colla
cassa di guerra ben provveduta di danaro.
Gli convenne fermarsi per qualche
tempo in Filippopoli, perchè gli Unni,
cioè i Tartari, aveano fatto una irruzion
nella Tracia, saccheggiando il paese (disgrazia
famigliare in que' tempi a tutti i
confini settentrionali dell'imperio d'Oriente),
ed impedivano i cammini. Finalmente,
sbrigato da quella canaglia, proseguì
il suo viaggio. Intanto il re <i>Totila</i>,
presentita la venuta di Narsete, richiamò
in Roma alcuni de' senatori, ed ordinò
loro di aver cura della città, con lasciar
gli altri nella Campania. Ma li teneva
come schiavi, nè essi poterono riavere
porzione alcuna de' beni sì del pubblico
che dei privati. Poscia, allestite circa trecento
navi lunghe, e caricatele di Goti,
le spinse verso le spiagge della Grecia.
Fecero costoro uno sbarco in Corfù, e devastarono
quell'isola colle altre appresso;
passarono in terra ferma, e diedero
il sacco a varie terre; e costeggiando per
quelle riviere, presero varii legni che conducevano
vettovaglie per servigio dell'armata
di Narsete. Era già gran tempo che i
Goti tenevano assediata per terra e per
mare la città d'Ancona; laonde quel presidio
si trovava ridotto a gravi angustie
per la penuria di viveri. <i>Valeriano</i>, che
comandava in Ravenna per l'imperadore,
non avendo altro ripiego per soccorrerli,
scrisse lettera a Salona, pregando Giovanni,
giacchè tante milizie avea condotte
colà, di accorrere a salvar quella
città dall'imminente pericolo di rendersi.
Giovanni, benchè avesse ordini in contrario
dalla corte, pure credendo meglio
fatto di non ubbidire in circostanze tali,
con trecento navi lunghe, piene di sue
<span class="pagenum"><a id="Page_933"></a>[933]</span>
milizie, venne a trovar Valeriano, che
seco unì altre dodici navi, ed amendue
passarono a Sinigaglia. Ciò saputo dai
Goti, vennero loro incontro con quarantasette
navi cariche del fiore della
lor gente, ed attaccarono la zuffa. Ma
non erano da mettere in confronto dei
Greci, bene addottrinati nelle battaglie
navali, i Goti affatto novizii in quel mestiere.
Perciò rimasero facilmente disfatti,
con salvarsi appena undici dei
loro legni. Il resto venne in poter dei
Greci. Portata dai fuggitivi la nuova di
questa disavventura agli altri ch'erano
all'assedio di Ancona, fu cagione che
sgombrassero in fretta il paese, e scappassero
ad Osimo, lasciando in preda
de' Greci le loro tende e bagagli. Questa
percossa indebolì non poco le forze e il
coraggio de' Goti. Tornò dipoi Valeriano
a Ravenna, e Giovanni a Salona.
</p>

<p>
In questo medesimo tempo <i>Artabane</i>
giunto in Sicilia <span class="fnote">[Procop., de Bell. Goth., lib. 4, cap. 24.]</span>, e preso il comando
dell'armi cesaree, costrinse alla resa
que' pochi presidii che Totila avea quivi
lasciati ne' luoghi forti: cose tutte che
accrebbero la costernazione de' Goti.
Nè già restava speranza alcuna d'indurre
Giustiniano Augusto a qualche ragionevol
accomodamento. S'erano ben essi
più volte esibiti di cedergli ogni lor
pretensione sopra la Sicilia e Dalmazia,
e di pagargli un annuo tributo, e di unir
seco l'armi loro ad ogni sua requisizione
come sudditi. Neppure fu data risposta
alle lor proposizioni. Nondimeno
<i>Totila</i>, principe di animo grande, punto
non si sgomentava per tali contrarietà.
Egli in quest'anno, raunata una possente
flotta, la spedì in Corsica e Sardegna,
dipendenti allora dal governo cesareo
dell'Africa, e, senza trovarvi contrasto,
sottopose quelle illustri isole al suo dominio.
Tardi v'accorse <i>Giovanni</i>, generale
dell'armi imperiali in Africa, colla
sua flotta. Sbarcate le sue schiere in
Sardegna, si pose a bloccare la città di
<span class="pagenum"><a id="Page_934"></a>[934]</span>
Cagliari. E non l'avesse mai fatto; perchè
dal presidio gotico, uscito fuori, fu
con tal empito assalito, ch'ebbe bisogno
di buone gambe per salvarsi con quei
che poterono seguitarlo nelle navi, e seco
se ne tornarono malcontenti a Cartagine.
La città di Crotone in questi giorni
era strettamente assediata dai Goti, e
ogni dì più venendo meno i viveri, ebbe
maniera di spedire un messo ad Artabane
in Sicilia, per chiedergli soccorso.
Sappiamo ancora da Procopio, che uditasi
in Costantinopoli la morte poco dinanzi
seguita di <i>Teodeberto</i>, potentissimo
re dei Franchi, Giustiniano mandò per
ambasciatore <i>Leonzio</i> senatore a <i>Teodebaldo</i>
suo figliuolo e successore, per domandargli
la restituzion dei luoghi occupati
dai Franchi nella Liguria e Venezia,
ed insieme per intavolare una
lega con esso lui contra de' Goti. Teodebaldo
rispose, che nulla era stato occupato
da suo padre ai Greci in Italia,
e che quanto vi possedeano i Franchi,
l'aveano amichevolmente ricevuto da
Totila che n'era padrone. Si scusò poi
di non potere entrare in lega, perchè
durava un accordo stabilito dal padre
coi Goti con queste condizioni, che amendue
le nazioni desistessero dal farsi
guerra, e quietamente possedessero
quanto aveano in Italia. Che se riuscisse
a Totila di prevalere contra dell'imperadore,
allora verrebbono ad una
transazione che fosse la più utile e decorosa.
Inviò poi Teodebaldo anch'egli
a Costantinopoli i suoi ambasciatori, e,
senza volere dare aiuto ai Greci, tenne
forte le conquiste fatte da suo padre in
Italia. Quali queste fossero, non bene
apparisce. Se vogliam credere al padre
Pagi, in quest'anno ebbe fine il regno
de' <i>Gepidi</i>, i quali da molto tempo possedevano
la Dacia, e signoreggiavano
ancora nel Sirmio. Erano confinanti ad
essi i popoli <i>longobardi</i>, siccome possessori
della Pannonia, e non poche liti bollivano
fra queste due potenti nazioni,
siccome fu accennato di sopra. Per attestato
<span class="pagenum"><a id="Page_935"></a>[935]</span>
di Procopio <span class="fnote">[Procop., de Bell. Pers., lib. 4, cap. 25.]</span>, il re de' Gepidi,
voglioso di vendicarsi coi Longobardi,
mosse lor guerra in questi tempi. Reggeva
allora la nazion longobardica il re
<i>Audoino</i>. Questi subito ricorse a Giustiniano
Augusto, con fare istanze di soccorso
in vigore de' patti della lega che
passava fra loro. Mandò veramente lo
imperadore in suo aiuto non poche squadre
d'armati, comandate da <i>Giustino</i> e
<i>Giustiniano</i>, figliuoli di <i>Germano</i>, e da altri
capitani; ma queste si fermarono in
Ulpia città dell'Illirico per una sedizione
(vera o finta che fosse) insorta fra i
cittadini a cagione delle controversie allora
bollenti in materia di religione. Proseguì
il viaggio solamente <i>Amalafrido</i>,
figliuolo di <i>Amalberga</i>, figlia di <i>Amalafrida</i>,
sorella del re <i>Teoderico</i>, e di <i>Ermenfrido</i>
già re della Turingia. Io non so
perchè Procopio il chiami <i>Goto</i>, dopo
averci indicato suo padre ch'era Turingio.
La parentela spronò Amalafrida al
soccorso del re Audoino, perciocchè una
sua sorella, verisimilmente quella che
presso Paolo Diacono porta il nome di
<i>Rodelinda</i>, fu moglie d'esso re <i>Audoino</i>.
Giordano storico <span class="fnote">[Jordan., de Regnor. Success.]</span> chiama la moglie
d'Audoino <i>figlia di una sorella di Teodato
re dei Longobardi</i>; e veramente
<i>Teodato</i> ebbe per moglie <i>Amalafrida</i> sorella
del re Teoderico. Ora, per attestato
dì Procopio, si venne ad un'atroce battaglia
fra i Gepidi e Longobardi, in cui
con tanta bravura e fortuna menarono
le mani i Longobardi, che ne fu rotto e
quasi tutto estinto sul campo l'esercito
dei Gepidi.
</p>

<p>
Qui il padre Pagi pretende che a tutti
i patti si sia ingannato Procopio, con
dire succeduto questo gran fatto d'armi
sotto <i>Audoino</i> re de' Longobardi, perchè,
per attestato di Paolo Diacono <span class="fnote">[Paulus Diaconus, de Gest. Langobard.,
lib. 1, cap. 27.]</span> e dell'abate
Biclariense <span class="fnote">[Abbas Biclariensis, in Chron.]</span>, a' tempi del re
<span class="pagenum"><a id="Page_936"></a>[936]</span>
<i>Alboino</i>, figliuolo di esso Audoino, accadde
la terribil rotta dei Gepidi; e si
ha da Sigeberto <span class="fnote">[Sigebertus, in Chron.]</span> che Alboino cominciò
a regnare nell'anno 543. Racconta in
fatti Paolo Diacono che si fece giornata
campale fra que' Barbari, in cui restarono
interamente sconfitti i Gepidi, e tanta
fu la rabbia de' Longobardi vincitori, che
non diedero quartiere ad alcuno, di modo
che la potente nazione dei Gepidi rimase
disfatta, nè ebbe più re da lì innanzi.
E perciocchè Procopio, in raccontando
i fatti dell'anno susseguente 553,
mette tuttavia vivo <i>Toresino</i>, ossia <i>Turisendo</i>,
re de' Gepidi, vuole esso Pagi che
ancor qui lo stesso Procopio prendesse
abbaglio, attestando del pari Paolo Diacono
e l'abate Biclariense che nel tempo
di quel memorabil conflitto regnava
fra i Gepidi non <i>Toresino</i>, ma <i>Cunimondo</i>
suo figliuolo, che restò anch'egli vittima
del furor de' Longobardi. Ma il Pagi
non usò qui la sua solita diligenza ed
attenzione; cioè confuse in una due diverse
battaglie, altra essendo quella che
accadde in quest'anno, regnando <i>Toresino</i>
fra i Gepidi, e <i>Audoino</i> fra i Longobardi,
di cui appunto conservò memoria
Paolo Diacono al primo libro della storia
longobardica al capitolo ventesimoterzo,
e in cui restò morto <i>Turismondo</i>
figliuolo del re Toresino; e di questa
prima battaglia fa menzione anche l'autore
della Miscella <span class="fnote">[Hist. Miscella, lib. 16.]</span>. L'altra si vede
narrata dal medesimo Paolo Diacono al
capitolo vigesimosettimo di esso libro
primo, e dall'abate Biclariense, allorchè
<i>Cunimondo</i> era re de' Gepidi, ed <i>Alboino</i>
de' Longobardi. Procopio narra cose avvenute
a' suoi giorni, e ch'egli poteva
ben sapere; e nominando egli più volte
il re <i>Audoino</i>, vivente in quest'anno,
indarno si vuol produrre contra la di
lui autorità Sigeberto, scrittore che fiorì
dopo l'anno 1100, il quale fa morto
Audoino nel 543, con error manifesto,
siccome vedremo. Mette anche Sigeberto
<span class="pagenum"><a id="Page_937"></a>[937]</span>
da lì a poco con altro errore la morte
di Totila, e il fine del regno de' Goti
nell'anno 546. Procopio, dico, nell'anno
seguente 553, ci assicura che <i>Toresino</i>,
o <i>Turisendo</i>, re de' Gepidi, era tuttavia
vivente e regnante fra i Gepidi. Scrive
inoltre che un certo <i>Ildisgo</i> si ricoverò
presso i Gepidi, ed un certo <i>Ustrigoto</i>
presso i Longobardi, ed essersi accordati
i re di quelle due nazioni per uccidere
entrambi que' rifugiati. Adunque
durava tuttavia il regno dei Gepidi. Ma
quel che decide la presente quistione, si
è la chiara testimonianza di <i>Menandro
protettore</i>, storico di questo medesimo
secolo, e continuatore della storia di Agatia,
non osservato dal padre Pagi. Alcuni
pezzi della sua opera si leggono negli
Estratti delle legazioni <span class="fnote">[Hist. Byz., tom. 1, pag. 110.]</span>. Egli dunque
narra, che mentre era imperadore
<i>Giustino</i>, il successore di Giustiniano,
bolliva una fiera inimicizia fra <i>Alboino re
dei Longobardi</i> e <i>Cunimondo re de' Gepidi</i>,
ed avere il primo fatto ricorso agli
<i>Abari</i>, ossieno <i>Avari</i>, cioè agli Unni, che
noi chiamiamo Tartari, e stabilita lega
con loro, come accenna anche Paolo Diacono;
dopo di che fece la guerra ai Gepidi.
<i>Cunimondo</i> ricorse all'imperadore
<i>Giustino</i>; ma questi non volle mischiarsi
nelle loro liti. Però non sotto Giustiniano
Augusto, ma sotto il suo successore
Giustino succedette il secondo fatto di
armi, che portò seco la distruzione del
regno de' Gepidi, narrato da Paolo Diacono,
e diverso dal primo, di cui parla
Procopio. Serviranno tali notizie pel
proseguimento della storia d'Italia. Intanto
merita di esser fatta menzione,
che <i>Giordano</i> storico, appellato indebitamente
fin qui <i>Giornande</i>, a cagione di
qualche testo scorretto, dopo aver accennata
la prima sanguinosa battaglia
fra i Gepidi e i Longobardi, narrata anche
da Procopio, diede fine al suo Trattato
istorico <i>de regnorum successione</i>,
terminato perciò nel corrente anno.
<span class="pagenum"><a id="Page_938"></a>[938]</span>
Dalla prefazione di esso libro si scorge
ch'egli avea prima composto l'altro
libro <i>de Rebus Geticis</i>, cioè nell'anno
550, perchè ivi fa menzione nella nascita
di <i>Germano</i>, figliuolo postumo di <i>Germano</i>
patrizio, di cui poco fa parlammo,
e di <i>Matasunta</i> figliuola di <i>Amalasunta</i>.
Era questo Giordano di nazione <i>Goto</i>.
Sigeberto <span class="fnote">[Sigebertus, in Chronico.]</span> il fa anche <i>vescovo</i>, ed alcuni
perciò l'han creduto troppo buonamente
vescovo di Ravenna. Quanto a
me, siccome dissi nella prefazione alle
sue opere <span class="fnote">[Rer. Italicar. Scriptor., tom. 1.]</span>, tengo ch'egli fosse <i>monaco</i>;
e non sarebbe gran cosa che avesse
avuta la sua stanza in Ravenna, allora
sottoposta a Giustiniano Augusto, al vedere
come egli parli d'esso imperadore
e dei Greci. In quest'anno seguì un gran
dibattimento in Costantinopoli per cagione
di tre capitoli che <i>Vigilio</i> papa,
<i>Dazio</i> arcivescovo di Milano, ed altri di
Italia sosteneano contro la pretensione
e prepotenza di Giustiniano Augusto, che
s'era ostinato a volerli condannati, lasciandosi
indurre da <i>Teodoro</i> vescovo di
Cesarea in Cappadocia, capo degli eretici
acefali. Pubblicò esso Augusto un editto
intorno a questa controversia, con abusarsi
della sua autorità e con discapito
del suo nome. Perchè se gli oppose Vigilio,
nè volle consentire, fu maltrattato;
e temendo di peggio, come potè il meglio,
scappò a Calcedone, con rifugiarsi nella
chiesa di santa Eufemia di quella città,
che era il più riverito asilo sacro dell'Oriente
in questi tempi.
</p>
<hr />
</div>

<div class="chapter">
<h2 class="hidden"><a id="DLII"></a>DLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Vigilio</span> papa 15.</td>
  </tr>
  <tr>
    <td><span class="smcap">Giustiniano</span> imperadore 26.</td>
  </tr>
  <tr>
    <td><span class="smcap">Teia</span> re 1.</td>
  </tr>
</table>

<p class="cons">
L'anno XI dopo il consolato di Basilio.
</p>

<p>
Avea finora l'imperador <i>Giustiniano</i>
atteso con gran negligenza agli affari di
Italia. Finalmente, come se si fosse svegliato
da un grave sonno, tutto si diede
<span class="pagenum"><a id="Page_939"></a>[939]</span>
a preparare i mezzi per distruggere il
regno dei Goti. Eletto <i>Narsete</i> capitan
generale delle sue armi in Italia, soprattutto
si studiò di provvederlo del maggior
nerbo di chi prende a guerreggiare,
cioè del denaro, acciocchè con questo
assoldasse un fioritissimo esercito, soddisfacesse
alle milizie esistenti in Italia,
prive da gran tempo di paga, e potesse
ancora sedurre i seguaci di Totila. Era
Narsete piccolo di statura e gracile, non
sapeva di lettere; mai non aveva studiato
eloquenza; ma la felicità del suo ingegno,
la sua attività e prudenza supplivano
a tutto, e compariva mirabile la
grandezza dell'animo in quest'uomo,
che pur era eunuco <span class="fnote">[Agath., lib. 1 de Bell. Gothic.]</span>. Adunque così
bene assistito Narsete, trasse seco a
Salona un'armata, secondo que' tempi,
ben poderosa. Imperocchè molta gente
aveva egli raccolto da Costantinopoli,
dalla Tracia e dall'Illirico, correndo a
folla le persone alla fama dei tesori imperiali
ch'egli generosamente impiegava.
Trovò in Salona le soldatesche già raunate
da <i>Germano</i> patrizio e da <i>Giovanni</i>
genero d'esso Germano. Seco ancora
si unì un corpo di due mila e dugento
de' migliori e più scelti Longobardi, che
il re <i>Alboino</i>, ad istanza di Giustiniano
Augusto, spedì all'impresa d'Italia, colla
giunta ancora di tre mila combattenti
per servigio de' primi; così che sembrano
simili agli uomini d'arme usati nei
secoli posteriori in Italia. Inoltre ebbe
Narsete tre mila cavalli Eruli, molti Unni,
molti Persiani e quattrocento Gepidi
con altre non poche truppe d'altri paesi.
Restava di trovar la via di condurre in
Italia tutto questo esercito. Per mare
non appariva, perchè sarebbe stato necessario
un immenso stuolo di navi. Per
terra bisognava passare per luoghi, dove
i Franchi tenevano dei presidii. Narsete
senz'altro mandò a dimandare il passaggio
ai Franchi, che lo negarono, col pretesto
ch'egli menava seco dei Longobardi
<span class="pagenum"><a id="Page_940"></a>[940]</span>
lor capitali nemici. Segno è questo
che i Franchi dovevano aver occupato le
città di Trivigi, Padova e Vicenza, o almeno
dei luoghi in quelle parti. Certo
non erano padroni di Verona. Trovavasi
Narsete in grande agitazione per questo,
e tanto più perchè si venne a sapere,
aver <i>Totila</i> inviato <i>Teia</i> suo capitano
col fiore de' Goti alla suddetta Verona
per contrastare il passo all'armata nemica,
la qual pure, quand'anche i Franchi
avessero conceduto il passaggio, non
potea tenere altra strada che quella di
Verona, essendochè il Po in questi tempi
formava delle sterminate paludi dove
ora è il Ferrarese con altri paesi circonvicini.
Avea inoltre Teia fatti incredibili
lavorieri alle rive del Po, acciocchè
non restasse aperto adito alcuno per
quelle parti ai nemici. Prevalse dunque
il parere di Giovanni nipote di Vitaliano,
assai pratico de' cammini, il quale consigliò
d'istradare l'armata per i lidi del
mare Adriatico fino a Ravenna, col condurre
seco un sufficiente numero di barche
atte a far ponti per valicare i molti
fiumi che vanno a sboccare nel mare.
Così fu fatto, e felicemente con tutto il
suo numeroso oste Narsete pervenne a
Ravenna; cosa che non si erano mai
aspettata i Goti. Fermatosi quivi nove
giorni per rinfrescare e rimettere in lena
le truppe, con esse poi s'inviò alla
volta di Rimini, al cui fiume e ad uno
stretto passo ebbe all'incontro <i>Usdrila</i>
capitano di quel presidio, uomo valoroso <span class="fnote">[Procop., de Bell. Goth., lib. 4, cap. 29.]</span>.
La morte di costui fece ritirare i
suoi nella città; laonde Narsete continuò
il suo viaggio. Ma perchè nella via Flaminia,
andando innanzi, si trovava Pietra
Pertusa, fortezza quasi inespugnabile,
che impediva il passo, voltò Narsete a
man destra per valicar l'Apennino. Totila
dimorava in questi tempi in Roma,
aspettando che da Verona venissero a
congiungersi seco le squadre comandate
da Teia. Venute queste, ancorchè fossero
<span class="pagenum"><a id="Page_941"></a>[941]</span>
restati indietro due mila cavalli, mosse
l'armata sua, e per la Toscana s'inoltrò
sino all'Apennino in un luogo appellato
Tagina, alquante miglia lungi dal campo
di Narsete postato ad un luogo chiamato
i Sepolcri dei Galli. Crede il Cluverio <span class="fnote">[Cluverius, Ital., lib. 2, cap. 6.]</span>
che que' siti fossero tra Matelica e Gubbio,
e verso l'antica, ora desolata, terra
di Sentino.
</p>

<p>
Quivi si accinsero amendue le nemiche
armate a decidere con un generale
conflitto della sorte d'Italia. Procopio,
secondo il costume di varii storici
greci e latini, ci fa intendere le belle
parlate che i due generali avrebbono
dovuto fare ai lor soldati per animargli
al combattimento. Ma quando, già schierati
gli eserciti, si credeva inevitabile il
fatto d'armi, Totila si ritirò indietro,
per attender due mila combattenti che a
momenti doveano arrivare. Arrivati poi
questi, si venne alla giornata campale,
che fu formidabile, sanguinosa e piena di
morti, ma specialmente dalla parte dei
Goti. Tacciato fu d'inescusabile imprudenza
Totila, perchè ordinò ai suoi di
non valersi nella zuffa nè di saette, nè
di spade, ma solamente di picche e lance,
servendosi all'incontro l'armata di Narsete
di tutte le sue armi, fece tal guasto
in quelle de' Goti, che finalmente la rovesciò
e mise in fuga. Rimasero estinti
sul campo circa sei mila Goti; altri si
arrenderono, che furono poco appresso
tagliati a pezzi dai Greci. Gli altri, coll'aiuto
delle loro gambe o de' cavalli,
si studiarono di salvare la vita. Sopraggiunse
la notte, e Totila fuggendo anche
egli cercava di mettersi in salvo. Ma, o sia
che nel calore della battaglia fosse stato
trafitto da una saetta, mentre al pari dei
soldati valorosamente combatteva; o sia
che nella fuga da un Gepida appellato Asbabo
fosse ferito con una lancia nella
schiena (che questo non si sa bene), giunto
ch'egli fu ad un luogo chiamato Capra,
fu bensì curata la sua ferita, ma da lì a
<span class="pagenum"><a id="Page_942"></a>[942]</span>
poco di quella morì, e al corpo suo tumultariamente
data fu sepoltura. Principe,
benchè barbaro di nazione, pure degno
d'essere registrato fra gli eroi dell'antichità;
tanto era stato il suo valore
nelle azioni, la sua prudenza nel governo,
la sua vigilanza ed attività nella decadenza
d'un regno, che, trovato da lui
sfasciato, s'era per sua cura rimesso in
assai buono stato. Era eziandio lodata
da tutti la sua continenza, e da molti la
sua giustizia e clemenza, con altre virtù
che meritavano bene un fine diverso.
Questa vittoria, quantunque non isterminasse
affatto la potenza dei Goti, pure
le diede un gran crollo. Narsete, siccome
persona ammaestrata nella vera pietà,
la riconobbe dal favore e voler di Dio, e
non già dalle mani degli uomini. Evagrio <span class="fnote">[Evagr., lib. 4, cap. 23.]</span>
l'attribuisce alla divozione professata
dal medesimo Narsete alla beata
Vergine madre di Dio, e il cardinal Baronio <span class="fnote">[Baron., Annal. Eccl.]</span>
all'avere in questi tempi Giustiniano,
dappoichè avea fatti varii strapazzi
e violenze a papa Vigilio, rallentato
il suo rigore, con dimostrare di voler pur
rimettere in lui le controversie della religione.
Ed in tanto il papa se ne stava
come esiliato in Calcedone, e ritirato nel
tempio di santa Eufemia. Dopo questo
felice successo dell'armi cesaree in Italia,
attese Narsete a cacciar via i Longobardi
seco condotti, perchè costoro barbaramente
incendiavano le case, e facevano
violenza alle donne, anche rifugiate nei
sacri templi. Caricatili dunque di doni,
gl'inviò al lor paese, cioè nella Pannonia,
ossia nell'Ungheria, facendoli accompagnare
da <i>Valeriano</i> e da <i>Damiano</i> suo
nipote con un corpo di milizie, affinchè
que' Barbari non commettessero disordini
nel viaggio. Sbrigato Valeriano da
costoro, condusse le sue brigate sotto
Verona con pensiero di formarne l'assedio,
se il presidio gotico non s'induceva
a rendersi. Trovò in essi buona disposizione;
ma ciò risaputo dai Franchi
<span class="pagenum"><a id="Page_943"></a>[943]</span>
acquartierati in quel territorio, tanto si
adoperarono, che il trattato andò a monte,
e Valeriano si ritirò altrove.
</p>

<p>
Intanto i Goti scampati dalla battaglia
suddetta si ridussero a Pavia, e quivi
crearono per loro re <i>Teia</i> figliuolo di
<i>Fridigerne</i>, il più valoroso de' loro uffiziali.
Trovò egli in quella città parte di
quel tesoro che per sicurezza v'avea
mandato Totila, e con esso tentò di tirare
in lega i Franchi; e nello stesso
tempo rimise in piedi un competente
esercito. Narsete in questo mentre, dopo
aver ordinato a Valeriano che si portasse
al Po, per impedire i progressi dei
Goti, col suo esercito prese Spoleti, Narni
e Perugia, e quindi voglioso di mettere
il piè in Roma, colà si portò. Per non
tenere occupata tanta gente nella difesa
di quell'ampia città, avea il re Totila
fatta cingere di mura una picciola parte
intorno alla mole d'Adriano, oggidì castello
Sant'Angelo, formandovi una specie
di fortezza. In essa riposero i Goti il
meglio de' loro averi, con farvi buona
guardia; del resto della città si prendevano
poca cura. Non fu però difficile a
Narsete il dare la scalata ad un sito delle
mura, dove niuno si trovava alla difesa:
con che s'impadronì di Roma. E strettosi
dipoi intorno al castello, tal terrore
diede a quella guarnigione, che in poco
tempo essa capitolò la resa, salve le persone.
Racconta qui Procopio, senza saper
intendere i giudizii di Dio, come la
presa di Roma fatta dai Greci riempiè
di giubilo i Romani banditi, subito che
l'intesero, e pur questa fu la loro rovina.
Perciocchè i senatori, ed altri che
erano nella Campania, si mossero tosto
per rimpatriare; ma colti dai Goti che
tenevano varie fortezze in quelle parti,
furono messi a fil di spada. Altri, incontrandosi
ne' Barbari che militavano nell'esercito
di Narsete, ebbero la medesima
sorte. Dianzi ancora aveva il re Totila,
allorchè marciava contro a Narsete,
scelti da varie città trecento figliuoli dei
nobili Romani, sotto pretesto di tenerli
<span class="pagenum"><a id="Page_944"></a>[944]</span>
come suoi familiari, ma veramente perchè
gli servissero d'ostaggio, e gli avea
mandati di là dal Po. Trovatili il nuovo
re Teia, tutti barbaramente li fece uccidere.
Studiossi dipoi questo re, quanto
potè, per muovere contra i Greci anche
<i>Teodebaldo</i> re dei Franchi, offerendogli
una gran somma di danaro; ma non gli
venne fatto, perchè non volevano i Franchi
spendere il loro sangue in servigio
de' Goti, nè de' Greci, e solamente pensavano
a far eglino soli la guerra per
conquistare ed unire, se avessero potuto,
ai lor dominii anche l'Italia. Vennero
intanto in poter di Narsete il castello di
Porto, Nepi e Pietra Pertusa. Mandò egli
dipoi <i>Pacurio</i>, all'assedio di Taranto, altri
a quello di Civitavecchia ed a quello
di Cuma, nel cui castello Totila avea riposta
parte del suo tesoro, e messovi
per governatore <i>Aligerno</i> suo minor fratello.
</p>
<hr />
</div>

<div class="chapter">
<h2 class="hidden"><a id="DLIII"></a>DLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Vigilio</span> papa 16.</td>
  </tr>
  <tr>
    <td><span class="smcap">Giustiniano</span> imperadore 27.</td>
  </tr>
</table>

<p class="cons">
L'anno XII dopo il consolato di Basilio.
</p>

<p>
Ho io rapportato all'anno precedente
552 la morte del re <i>Totila</i> e l'elezione
di <i>Teia</i>, uniformandomi col Sigonio
e col padre Pagi, ancorchè Mario Aventicense,
seguitato dai cardinali Baronio
e Noris, la riferisca all'anno presente.
Certamente Procopio assiste alla prima
sentenza, e si veggono altri fatti posticipati
d'un anno nella Cronica d'esso
Mario. Peggio fa Vittor Tunonense <span class="fnote">[Victor Turonen., in Chron.]</span>,
che mette nell'anno susseguente 554 la
battaglia in cui Totila fu ucciso. Ma certo
coi conti del Pagi <span class="fnote">[Pagius, Crit. Baron.]</span> e i miei si accorda
Teofane <span class="fnote">[Theoph., in Chronogr.]</span>, il quale scrive che nell'anno
medesimo in cui morì <i>Menna</i> patriarca
di Costantinopoli, correndo l'<i>Indizione XV</i>
(la qual morte tutti gli eruditi concedono
seguita nell'anno 552 senza dissentirne
<span class="pagenum"><a id="Page_945"></a>[945]</span>
i cardinali suddetti): in esso anno, dico,
nel mese d'agosto arrivarono a Costantinopoli
i corrieri trionfali, portando la
nuova della gran vittoria ottenuta da
<i>Narsete</i> colla morte di Totila, le cui vesti
insanguinate e la sua berretta carica
di gemme fu presentata a <i>Giustiniano</i>
Augusto. Sia nondimeno lecito a me di
seguitar Mario Aventicense in un fatto,
cioè in rapportare all'anno presente la
morte del re <i>Teia</i>, giacchè egli in un anno
rapporta la di lui elezione, e nel susseguente
la di lui caduta. Teia dunque, a
cui premeva forte di conservar Cuma,
per non perdere il tesoro quivi rinchiuso,
uscito di Pavia, arditamente passando
per molti luoghi stretti e per le rive
dell'Adriatico, all'improvviso comparve
nella Campania. Colà del pari col suo
esercito si trasferì Narsete, e giunto verso
Nocera alle falde del monte Vesuvio, si
trovò a fronte de' Goti, i quali s'erano
fortificati alle rive del fiume Dragone.
Due mesi stettero quivi le armate, senza
che l'una potesse o volesse assalir l'altra.
Ma dacchè un Goto, per tradimento,
vendè a Narsete tutta la flotta delle navi,
onde Teia riceveva, secondo il bisogno,
i viveri, allora i Goti attaccarono la
battaglia, e combatterono da disperati.
Vi rimase morto <i>Teia</i>, dopo aver fatto delle
incredibili prodezze; e ciò non ostante
seguitarono furiosamente i suoi a combattere.
La notte servì a far cessare il
conflitto. Ma, fatto giorno, ricominciarono
la zuffa, e con tanto vigore menarono
le mani, che non si potè mai romperli.
Ritiratisi finalmente, e ragunato il
consiglio, mandarono a dire a Narsete,
che ormai conoscevano essersi Iddio
dichiarato contra di loro, e che deporrebbono
l'armi, chiedendo solamente di
potersene andare per vivere secondo le
loro leggi, giacchè intendeano di non
servire all'imperadore; siccome ancora
di poter portar seco il danaro che cadaun
avea riposto in varii presidii d'Italia.
Penava Narsete ad accordare queste condizioni,
ma <i>Giovanni</i> nipote di Vitaliano,
<span class="pagenum"><a id="Page_946"></a>[946]</span>
con rappresentargli che non era bene il
cimentarsi di nuovo con gente disperata,
e che bastava ai prudenti e moderati il
vincere, senza esporsi a nuovi pericoli,
tanto disse, ch'egli acconsentì. Fu dunque
convenuto che quei soldati goti coi loro
bagagli speditamente uscissero d'Italia,
nè più prendessero l'armi contra dell'imperadore.
Mille di essi andarono a
Pavia ed oltre Po, e gli altri Goti confermarono
quei patti, in guisa che Narsete
s'impadronì di Cuma e degli altri presidii.
Con che Procopio dà fine all'anno
XVIII della guerra de' Goti, terminato
nella primavera presente, ed insieme alla
sua storia, continuata poi da Agatia,
scrittore anch'esso di questi tempi. Ma
io dubito forte che sieno state aggiunte
al testo di Procopio queste ultime parole,
confrontandole con ciò che il suddetto
Agatia ci verrà dicendo <span class="fnote">[Agat., de Bell. Goth., lib. 1.]</span>. Scrive
egli adunque, che dopo la convenzione
stabilita con Narsete, i Goti parte andarono
nella Toscana e Liguria, parte nella
Venezia e in altri luoghi, dov'erano
soliti di abitare. Si aspettava che adempiessero
le promesse fatte, e contenti dei
lor beni schivassero da lì innanzi i pericoli,
con respirare da tante calamità.
Ma poco appresso si diedero a macchinar
altre novità e ad intraprendere un'altra
guerra. Conoscendo di non poterla far
soli, spedirono ai Franchi, per indurli a
muoversi contra de' Greci. Qui Agatia
fa un bell'elogio de' Franchi, rappresentandoceli,
benchè Barbari, pure diversi
troppo dagli altri Barbari nella pulizia e
nella maniere di vivere, per cui somigliavano
piuttosto ai Romani, e massimamente
per la religione cattolica da essi
ancora professata, e per la giustizia e
per la singolare bravura, con cui aveano
largamente dilatato il loro dominio, e per
la concordia che regnava fra loro. Patisce
eccezione quest'ultima lode; e se
Agatia fosse vivuto un poco più, forse
avrebbe tenuto un differente linguaggio.
<span class="pagenum"><a id="Page_947"></a>[947]</span>
Regnava allora <i>Teodebaldo</i>, il più potente
di quei re, giovinetto dappoco, perchè
di sanità meschina. A lui ricorsero i Goti
transpadani, ma nol trovarono disposto a
voler brighe di guerra.
</p>

<p>
Gli Alamanni, una delle nazioni germaniche,
già tributarii del re <i>Teoderico</i>,
e tuttavia idolatri, s'erano dopo la di lui
morte soggettati per forza al re <i>Teodeberto</i>,
padre d'esso Teodebaldo, e fra
essi erano due fratelli, duci di quella
nazione, <i>Leutari</i> e <i>Butilino</i>. Da Paolo
Diacono <span class="fnote">[Paulus Diaconus, de Gestis Longob., lib. 2,
cap. 2.]</span> questi è chiamato <i>Buccellino</i>,
ed ha questo nome presso Gregorio Turonense <span class="fnote">[Gregor. Turonensis, lib. 3, cap. 32.]</span>,
e nelle Croniche di Mario
Aventicense <span class="fnote">[Marius Aventicens., in Chron.]</span> e del Continuatore di
Marcellino conte <span class="fnote">[Continuator Marcellini Comitis, in Chron.]</span>. Costoro, veggendo
che il re Teodebaldo preferiva il gusto
della pace ad ogni guadagno, presero
essi l'assunto di far la guerra in Italia
ai Greci, invaniti della speranza di grandi
conquiste e d'immenso bottino, sprezzando
soprattutto Narsete, per essere
eunuco ed allevato solamente fra le delizie
della corte. Certo nol doveano ben
conoscere. Però adunato un esercito di
ben sessantacinque mila tra Alamanni e
Franchi, calarono in Italia. Narsete, benchè
non abbastanza informato di questi
movimenti, ai quali probabilmente fu
dato impulso dai Goti, vivente ancora il
re Teia, piuttosto che dopo la sua morte,
come credette Agatia, pure, per prevenir
gli sforzi altrui, attese a conquistar
le fortezze che nella Toscana erano
tuttavia in mano dei Goti: segno che la
convenzione fatta tra essi dopo la vittoria
riportata contro Teia, o non era
stata seguita, o riguardò solamente i soldati
goti che intervennero al fatto d'armi
con Teia. Ma premendogli maggiormente
l'acquisto di Cuma, perchè in quel forte
castello aveano i Goti ricoverate le loro
più preziose cose, colà passò con tutto
<span class="pagenum"><a id="Page_948"></a>[948]</span>
l'esercito, e l'assediò. V'era alla difesa
<i>Aligerno</i>, fratello del defunto Teia, uomo
di mirabil forza, che in tirar d'arco non
avea pari. Furono fatte più mine per
far cadere le mura; furono dati varii
assalti: tutto riuscì inutile. Pertanto
Narsete, avendo ormai intesa da sicuri
avvisi la calata di Leutari e di Butilino
con sì grossa armata, e l'arrivo d'essi
di qua dal Po, non volle più perdere
tempo intorno a Cuma; lasciato quivi
un corpo di truppe bastevole per tener
bloccata quella fortezza, passò in Toscana
col resto dell'armata. Di colà spedì
la maggior parte de' suoi sotto il comando
di <i>Fulcari</i>, capitano degli Eruli,
di <i>Giovanni</i> nipote di Vitaliano, di <i>Artabano</i>
e d'altri condottieri verso il Po,
con ordine d'impedire, per quanto permettevano
le loro forze, i progressi dei
Franchi ed Alamanni. Attese egli intanto
ad altri vantaggi in Toscana. A lui si
sottoposero Civitavecchia, Firenze, Volterra,
Pisa e gli Alsiensi, creduti oggidì
quei di Palo. I soli Lucchesi vollero far
fronte, e quantunque avessero capitolato
di arrendersi, qualora nello spazio di
trenta dì non venisse loro un tal soccorso
che fosse capace di combattere in
campagna aperta, ed avessero dati gli
ostaggi; pure, spirato il termine, mancarono
di parola, sperando che di dì in dì
arrivassero i Franchi. Fu consigliato
Narsete di uccidere gli ostaggi in faccia
agli assediati spergiuri. Egli inclinato
alla misericordia, e riguardando come
iniquità il punir gl'innocenti in luogo
dei colpevoli, fece condurre gli ostaggi
presso alle mura, ed intimò ai cittadini
l'esecuzione delle promesse, minacciando
di morte i lor parenti. Ricusando
essi di farlo, ordinò che si decollassero,
quei miseri, il carnefice diede colla
spada i colpi, ma Narsete avea fatto metter
loro un collare di legno coperto dai
panni, per cui niun nocumento ebbero
eglino, e, secondo il concerto fatto,
finsero di stramazzar come morti. Allora
un gran pianto e grido s'alzò per la
<span class="pagenum"><a id="Page_949"></a>[949]</span>
città. Narsete promise di risuscitar quegli
uomini, se si arrendevano, e fu accettata
la proposizione. Ma dappoichè
videro in salvo i suoi, nè pur vollero
questa fiata mantener la parola. Narsete,
in vece di pensare alla vendetta, mise in
libertà gli ostaggi, i quali poscia tanto
esaltarono l'affabilità e rettitudine del
generale cesareo, che quel popolo cominciò
a deporre tanta durezza. Erano già
entrati i Franchi in Parma. Si avanzò
spropositatamente e senza ordine verso
quella città <i>Fulcari</i> condottiere degli Eruli,
inviato colà da Narsete. Nascosi i
Franchi nell'anfiteatro ch'era fuori della
città, gli furono addosso, e per quanta
difesa egli facesse, rimase morto sul
campo con quei che non poterono fuggire.
Intanto i Goti abitanti nella Liguria
ed Emilia, che aveano poc'anzi fatta pace
ed amistà, ma finta, coi Greci, udendo
gli avanzamenti de' Franchi, ruppero i
patti e si gittarono nel loro partito. Per
lo contrario i capitani di Narsete, scorgendo
sè stessi inferiori di forze, e che
i Goti spalancavano le porte delle terre
subitochè arrivavano i Franchi, credettero
ben fatto di ritirarsi nelle vicinanze
di Ravenna. Mandò Narsete a rimproverarli
di codardia, e tanta forza ebbero
le di lui riprensioni, che ritornarono alla
volta di Parma, e lì presso s'accamparono.
Allora Narsete maggiormente affrettò
l'assedio di Lucca, dov'erano
entrati dei comandanti franzesi, e tuttochè
con assalti, mangani e fuochi offendeva
la città, tantochè finalmente la
guarnigione, dopo d'essersi sostenuta
per tre mesi, trattò di rendersi, ed ottenne
il perdono del passato, con allegria
ammise entro la città i Greci. Dopo
di che Narsete si trasferì a Ravenna, e
trovandosi nella vicina Classe, ebbe il
contento di veder comparire <i>Aligerno</i>,
fratello del morto re Teia, che saggiamente
pensando all'avvenire, e nulla di
bene sperando dalla parte dei Franchi,
intenti solamente al proprio interesse e
vantaggio, venne a proporgli la resa di
<span class="pagenum"><a id="Page_950"></a>[950]</span>
Cuma da tanto tempo assediata, con
farla valere in suo pro. Senza difficoltà
si conchiuse presto l'affare, e venne
quella forte rocca in poter delle sue genti
con tutto o quasi tutto il tesoro, che
ivi si conservava sì della corona, come
de' particolari Goti. Riuscì ancora a Narsete
di mettere il piede in Rimini per
amichevol accordo coi Varni, che v'erano
di presidio, e presero partito nell'armata
imperiale. Disfece inoltre un
corpo di due mila Franchi, i quali sbandati
erano giunti fino ai contorni di Ravenna,
mettendo tutto a sacco. E perciocchè
il verno chiamava ognuno a
quartiere, egli da Ravenna passò a Roma,
dove si trattenne tutto quel tempo,
addestrando intanto in continui esercizii
il suo esercito per averlo pronto alla primavera
ventura. Fu in quest'anno tenuto
in Costantinopoli il quinto concilio generale,
per terminare la fastidiosa controversia
dei tre capitoli. Perchè non
consentì papa <i>Vigilio</i> alla condanna dei
medesimi, <i>Giustiniano</i> Augusto con iscandalosa
prepotenza il cacciò in esilio con
altri vescovi ch'erano del suo parere.
Ciò non ostante, vedremo prosperate
l'armi sue in Italia: il che dovea fare
accorto il cardinal Baronio, che i giudizii
di Dio sono occulti, e questo non
essere il paese, dov'egli faccia sempre
giustizia col punire i cattivi e premiare
i buoni, ma riserbarlo egli al mondo
di là.
</p>
<hr />
</div>

<div class="chapter">
<h2 class="hidden"><a id="DLIV"></a>DLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Vigilio</span> papa 17.</td>
  </tr>
  <tr>
    <td><span class="smcap">Giustiniano</span> imperadore 28.</td>
  </tr>
</table>

<p class="cons">
L'anno XIII dopo il consolato di Basilio.
</p>

<p>
Nulla si opponeva al poderoso esercito
dei due duci alamanni e franchi,
essendo assai debili a petto di queste, e
troppo ancora divise in tanti presidii le
forze imperiali d'Italia. Però costoro a
man salva dalla Liguria passarono fin
verso Roma <span class="fnote">[Agath., lib. 2 de Bell. Goth.]</span>, lasciando dappertutto
<span class="pagenum"><a id="Page_951"></a>[951]</span>
funestissimi segni della loro barbarie
e rapacità. I Franchi, siccome gente cattolica,
portavano rispetto ai sacri templi;
ma gli Alamanni, che erano i più,
facevano alla peggio dappertutto, asportando
i vasi sacri, e spogliando d'ogni
loro ornamento la chiese, con ispianarne
ancora non poche, e con trucidar
senza compassione i miseri contadini.
Passarono oltre Roma, e giunti al Sannio,
divisero l'armata in due. <i>Buccellino</i>,
ossia <i>Butilino</i>, col maggior nerbo di quelle
masnade tirò a man destra, con devastare
la Campania, la Lucania, i Pruzii,
e giugnere fino allo stretto di Sicilia.
<i>Leutari</i> marciò alla sinistra lungo il
mare Adriatico, mettendo a sacco tutto
quel tratto di paese sino ad Otranto. Era
già avanzata la state, quando Leutari e
il suo esercito, pieni di prede, pensarono
di tornarsene alle lor case. Fattolo
sapere a Buccellino, non volle costui
imitarli, perchè i Goti gli davano ad intendere
di volerlo per re loro. Venne
Leutari, e giunto a Fano, mandò innanzi
tre mila de' suoi per osservar se
sicure erano le strade. <i>Artabano</i> uffiziale
cesareo, che avea rannata della gente in
Pesaro, postosi in aguato, piombò loro
addosso, ne uccise molti e fu' cagione
che gli altri fuggendo misero in conquasso
tutto l'esercito de' suoi, i quali mentre
in quella confusione si armano,
diedero campo alla maggior parte dei
loro prigioni di scappare e di portar
seco quanto poterono del ricco bottino.
Finalmente Leutari, passato con gran
fatica il Po, condusse la sua gente a
Cenesa, allora posseduta dai Franchi.
Così la chiama Agatia. Io la crederei
Ceneda, terra della Venezia, se Paolo
Diacono nol dicesse ritirato fra Verona
e Trento vicino al lago di Garda. Quivi
non men egli che tutti i suoi furono
colti da una terribile e sì feroce peste,
che coi denti si strappavano a brani la
carne propria, e tutti o quasi tutti per
esso malore finirono di vivere: giusto
giudizio e castigo di Dio, per le enormità
<span class="pagenum"><a id="Page_952"></a>[952]</span>
incredibili da loro commesse, come
osservò lo storico Agatia. Nè già permise
la stessa divina giustizia che avesse
miglior mercato l'altra armata di Buccellino.
Gregorio Turonense <span class="fnote">[Gregor. Turonens., lib. 3, cap. 32.]</span> racconta
in un fiato una man di fole di costui:
cioè che egli riportò molte vittorie combattendo
contra Belisario: il che diede
motivo all'imperadore di richiamar Belisario
e di mandare in Italia Narsete.
Che esso Buccellino prese tutta l'Italia,
diede una rotta a Narsete, e dipoi occupò
la Sicilia, i cui tributi inviò al re
Teodeberto: tutte fandonie, senza che
sia un filo di verità. Il vero si è, che
Buccellino, dopo aver dato il sacco a
quante terre trovò per via fino a Reggio
di Calabria, tornossene indietro, e giunto
vicino a Capua, si accampò alla riva del
fiume Casilino, cioè del Volturno, in un
luogo che Paolo Diacono chiama Tanneto.
Postosi all'incontro sull'altra riva
Narsete con quanta gente di suo seguito
potè. Descrive Agatia l'armatura
de' Franchi, se pure non vuol dire degli
Alamanni: cioè, che quasi tutti erano
fanteria. Non usavano archi, frecce, dardi
o fionde. Al lato destro portavano lo
scudo, al sinistro la spada. Presso di
loro non era in uso l'usbergo, ossia la
lorica; pochissimi portavano celata in
testa; nudi fino alla cintura, da cui poscia
scendeano calzoni fino a' piedi, fatti
di tela di lino, oppure di cuoio. Portavano
anche accette con ferro da due
parti aguzzo, e degli angoni, specie di
alabarde coll'asta di legno, ma quasi
tutta coperta di ferro e non molto lunga,
nella cui punta era un acuto ferro
con varie punte, ossieno uncini, che
guardavano al basso, e simili agli ami. Di
questi angoni si servivano per lanciarli
contra il nemico, quando erano a tiro.
Se colpivano il corpo, ancorchè il colpo
non fosse mortale, non se ne potea sbrigar
l'uomo ferito per cagion degli uncini.
Se li ficcavano negli scudi, non ci
<span class="pagenum"><a id="Page_953"></a>[953]</span>
era verso di staccarli, nè di valersi più
di essi scudi, ed intanto trovandosi disarmato
il corpo del nimico, o colla scure
o con altra asta il uccidevano. Vennesi
finalmente un dì ad un generale fatto
d'armi. Alla ferocia di que' Barbari, benchè
superiori di numero, prevalse il buon
ordine, accompagnato dal valore delle
milizie di Narsete. Restò morto nel conflitto
<i>Buccellino</i>, e non solo sconfitti i
suoi, ma messi a fil di spada tutti, coll'esserne
appena salvati cinque, laddove
soli ottanta in circa dell'esercito di Narsete
perirono in quella giornata: di modo
che ancor qui si potè ravvisare la mano
di Dio. Immensa fu la preda che ne
ebbero i vincitori, composta dello spoglio
di tante provincie: e però tutti allegri
ricondussero Narsete a Roma.
</p>

<p>
Il cardinal Baronio riferì all'anno
555 i fatti e la morte di questi due barbari
capitani. Il Continuatore di Marcellino
conte, all'anno 552. Il padre Pagi
finalmente sostiene che senza dubbio
avvennero nell'anno 553, allegando per
la sua sentenza Agatia. Ma io tengo che
sieno da riferire all'anno presente 554,
e che evidentemente s'inganni il Pagi.
Per confessione ancora di lui, nel mese
di luglio dell'anno 552 seguì la battaglia,
in cui morì il re Totila. Si raccolsero
poi i Goti in Pavia, crearono re
Teia. Questi mandò suoi ambasciadori
a Teodebaldo re de' Franchi, per muoverlo
contra de' Greci, e nulla ottenne.
Costò questa spedizione del tempo. Appresso
il medesimo Teia da Pavia col
suo esercito si portò fin di là da Napoli:
molto più tempo occorse a questo viaggio.
Ciò saputo da Narsete, chiama dalla
Toscana e dall'Umbria tutte le sue truppe,
e con esse poi va a mettersi a fronte
di Teia. Non si fanno volando quelle
marcie. Stettero per <i>due mesi</i> <span class="fnote">[Procop., lib. 4, cap. 35.]</span> guardandosi
le due armate, finchè vennero
alle mani, e nella zuffa rimase morto
Teia. Sicchè la morte di questo re va
<span class="pagenum"><a id="Page_954"></a>[954]</span>
sul fine dell'anno 552, o pure, come ho
creduto io, fondato sopra Mario Aventicense <span class="fnote">[Marius Aventicensis, in Chron.]</span>,
ne' primi mesi dell'anno 553.
Ora chiaramente si vede che Agatia
narra nel primo libro gli avvenimenti
succeduti <i>dopo la morte di Teia</i>: cioè
l'avere i Goti istigata la nazion de' Franchi
e degli Alamanni contra di Narsete;
avere Leutari e Buccellino dovuto mettere
insieme l'armata per calare in Italia,
e che essi calarono ben tardi. Aggiugne
che l'assedio di Cuma durò <i>più di
un anno</i>, che Narsete spese <i>tre mesi</i> a
quello di Lucca, e poi passò a Ravenna,
e di là a Roma, e vi stette <i>nel verno</i>.
Ecco dunque terminato l'anno 553, e
per necessità doversi riporre nell'anno
presente 554 (come saggiamente ancor
fece il Sigonio) le altre azioni, narrate da
Agatia e da me, dei suddetti due generali
alamanni o franzesi, sino alla lor
morte <span class="fnote">[Sigon., de Regn. Occident., lib. 20.]</span>. Così ancora ha fatto il suddetto
Mario, col mettere un anno dopo la morte
di Teia quelle di Leutari e di Buccellino.
Crede parimente il suddetto padre
Pagi che <i>Teodebaldo</i> re dei Franchi terminasse
il corso di sua vita nell'anno
precedente 553. In prova di che egli cita
il Continuatore di Marcellino conte,
la cui testimonianza non può sembrar
sicura da che egli sotto l'anno 552
mette la venuta in Italia di Narsete e le
morti di Totila e di Buccellino, senza
aver parlato di Teia: cose tutte contrarie
alla cronologia di quei tempi. Mario
Aventicense, nello stesso anno, in cui
Leutari e Buccellino pagarono il fio delle
tante iniquità da lor commesse in
Italia, rapporta ancora la morte del re
Teodebaldo. E ciò s'accorda con Agatia,
il quale sul fine del secondo libro, dopo
aver esposti i fatti e la caduta di quei
due barbari capitani, scrive che in questo
mentre fu rapito dalla morte esso re
Teodebaldo senza prole, e che, venuti a
contesa i due suoi zii <i>Childeberto</i> e <i>Clotario</i>
per quella grande eredità, furono
<span class="pagenum"><a id="Page_955"></a>[955]</span>
vicini a deciderla colle spade e coll'esterminio
dei paesi. Ma Clotario, provveduto
di cinque valorosi e bravi figliuoli,
profittò della buona congiuntura di
trovarsi Childeberto assai vecchio, e però
entrò in possesso del vasto regno di
Teodebaldo; ed essendo poi mancato di
vita anche lo stesso Childeberto senza
figliuoli, s'impadronì nella stessa guisa
del regno di lui; con che venne ad unirsi
tutta la monarchia franzese nel solo
<i>Clotario</i>. Ma se, per quanto abbiam veduto
nel presente anno 554, Leutari e
Buccellino diedero fine alla lor tragedia;
per conseguente, anche secondo Agatia,
cadde in questo medesimo anno la morte
del re Teodebaldo. E dicendo Gregorio
Turonense <span class="fnote">[Gregor. Turonensis, lib. 4, cap. 9.]</span> che questo principe
pagò il tributo alla natura <i>nell'anno settimo
del suo regno</i>, veniamo ad intendere
che il re Teodeberto suo padre
cessò di vivere nell'anno 548. Strano
è poi il voler inferire esso Pagi che al
precedente anno appartenga la morte
del re Teodebaldo e di Buccellino, perchè
Agatia, dopo aver fatto il racconto
suddetto, immediatamente soggiugne:
che <i>in questi tempi</i>, correndo la state,
Costantinopoli restò da un terribil tremuoto
fracassata. <i>Se in questi tempi</i>, adunque
nell'anno, in cui accadde la morte
del re Teodebaldo, e però nel corrente
anno 554, nel quale appunto riferisce
Teofane lo stesso tremuoto, succeduto,
secondo lui, nel dì 15 di agosto, <i>correndo
l'Indizione II</i>, che vuol dire nell'anno
presente.
</p>
<hr />
</div>

<div class="chapter">
<h2 class="hidden"><a id="DLV"></a>DLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLV</span>. Indizione <span class="scp">III</span>.</td>
  </tr>
  <tr>
    <td><span class="smcap">Pelagio I</span> papa 1.</td>
  </tr>
  <tr>
    <td><span class="smcap">Giustiniano</span> imperadore 29.</td>
  </tr>
</table>

<p class="cons">
L'anno XIV dopo il consolato di Basilio.
</p>

<p>
Abbiamo da Agatia <span class="fnote">[Agath., de Bell. Goth., lib. 2.]</span> che dopo la
morte di <i>Leutari</i> e di <i>Buccellino</i>, accaduta,
come dicemmo, nell'anno precedente,
circa sei mila Goti, i quali aveano
<span class="pagenum"><a id="Page_956"></a>[956]</span>
prestato aiuto a que' generali masnadieri,
temendo, anzi prevedendo che Narsete
non gli avrebbe lasciati senza gastigo,
si ritirarono in un fortissimo castello
appellato <i>Campsa</i>. Probabilmente
questo è <i>Compsa</i>, oggidì <i>Consa</i>, luogo
picciolo sì, ma la cui chiesa gode l'onore
di essere arcivescovato. Loro capo era
un certo <i>Ragnari</i>, di nazione Unno o sia
Tartaro, uomo arditissimo e scaltro.
Narsete stette sotto quella fortezza tutto
il verno. Venuta la primavera, colto fortunatamente
da una saetta, Ragnari finì
di vivere; ed allora i Goti capitolarono
la resa, salve le loro vite. Fu loro mantenuta
la parola. Ma Narsete, affinchè non
tornassero a ribellarsi, tutti li mandò
per mare a Costantinopoli. E qui finisce
Agatia di parlare de' Goti, ossia degli
Ostrogoti d'Italia, perchè con questa azione
ebbe fine la guerra e il regno d'essi:
regno ch'era durato circa sessantaquattro
anni; regno non usurpato, perchè
conquistato colla permissione dell'imperadore,
e regno glorioso finchè visse il
re Teoderico, ma che in fine fu l'esterminio
d'Italia, non già per colpa dei soli
Goti, ma perchè chi volle privarli del lor
diritto ed abbatterli, fece loro una sì
lenta e lunga guerra. Al nominarsi ora i
Goti in Italia raccapricciano alcuni del
volgo, ed anche i mezzo letterati, quasi
si parli di Barbari inumani e privi affatto
di legge e di gusto. Così le fabbriche antiche
malfatte si chiamano d'architettura
gotica, e gotici i caratteri rozzi di molte
stampe fatte sul fine del secolo quintodecimo
o sul principio del susseguente.
Tutti giudizii figliuoli dell'ignoranza. <i>Teoderico</i>
e <i>Totila</i>, amendue re di quelle nazione,
certo non andarono esenti da
molti nei; tuttavia tanto fu in essi l'amore
della giustizia, la temperanza, l'attenzione
nella scelta dei ministri ed uffiziali,
la continenza, la fede ne' contratti,
con altre virtù, che potrebbono servir di
esemplare pel buon governo de' popoli
anche oggidì. Basta leggere le lettere di
Cassiodoro, e in fin le storie di
<span class="pagenum"><a id="Page_957"></a>[957]</span>
Procopio, nemico per altro dei Goti. Nè quei
regnanti variarono punto i magistrati, le
leggi o i costumi de' Romani; ed è una
fanciullaggine ciò che taluno immagina
del loro pessimo gusto. Lo stesso Giustiniano
Augusto ebbe bensì più fortuna
che i re goti; ma, se è vero, almeno per
metà, quanto di lui lasciò scritto Procopio,
fu di gran lunga superato da essi
Goti nelle virtù. Credo io nulladimeno
che influisse non poco alla rovina dei
Goti, l'esser eglino stati infetti dell'eresia
ariana. Perchè, quantunque lasciassero
agl'Italiani libero l'esercizio dell'antica
loro religione cattolica, e rispettassero
i vescovi, il clero e le chiese, e nè
pur castigassero chi della lor nazione
passava al cattolicismo, tuttavia nel cuor
de' popoli, e massimamente de' Romani,
stava fitta una segreta avversione contro
d'essi, mal sofferendo di essere signoreggiati
da una barbara nazione, e tanto
più perchè diversa di religione, dimodochè
i più bramavano di mutar padrone.
Lo mutarono in fatti, ma con pagare
ben caro l'adempimento de' loro desiderii,
per gl'immensi danni che seco
portò una guerra di tanti anni; e, quel
ch'è peggio, perchè questa mutazione si
tirò dietro la total rovina dell'Italia da
lì a pochi anni, con precipitarla in un
abisso di miserie, siccome vedremo andando
innanzi. Abbiamo da Agnello storico <span class="fnote">[Agnel., in Vita S. Agnelli, tom. 2 Rer.
Italicar.]</span>,
vivente nell'anno 830, che <i>Giustiniano</i>
imperadore donò alla chiesa di
Ravenna tutte le sostanze che possedevano
i Goti in quella città e nelle circonvicine,
e le lor chiese, quali tutte furono
consecrate da <i>Agnello</i> arcivescovo, e dal
rito ariano ridotte al cattolico romano.
Spezialmente loda egli la chiesa di san
Martino, fondata dal re <i>Teoderico</i>, mirabile
per la sua bellezza.
</p>

<p>
Aveva l'imperadore Giustiniano nell'anno
avanti, per le istanze del clero
romano e di Narsete, richiamato dall'esilio
papa <i>Vigilio</i>, coll'aver nondimeno
<span class="pagenum"><a id="Page_958"></a>[958]</span>
esatto ch'egli prima approvasse il concilio
generale tenuto in Costantinopoli, il
che egli fece. Ad istanza sua ancora pubblicò
un editto, indrizzato a <i>Narsete</i> duce
e ad <i>Antioco</i> prefetto d'Italia, per dar
qualche sesto agl'incredibili disordini
dell'infelice Italia, confermando in essa
gli atti dei re goti, fuorchè di <i>Totila</i>. Una
particolarità poi v'aggiunge Anastasio
bibliotecario <span class="fnote">[Anast. Bibl., in Vita Vigilii.]</span>, per la quale, e con ragione,
il cardinal Baronio non potè contenersi
di non esclamare contra Giustiniano
che voleva parer sì pio, e non si
guardava dalle più visibili empietà. Cioè,
chiamati ch'egli ebbe a Costantinopoli i
vescovi e cherici romani, che dianzi eran
stati relegati in esilio, dimandò loro, se
voleano ricevere per papa <i>Vigilio</i>, che
ne avrebbe piacere. Se no, che quivi aveano
<i>Pelagio</i> arcidiacono dalla Chiesa
romana, e consentirebbe che il facessero
papa. Riposero che volevano <i>Vigilio</i>; e
quando poi Dio l'avesse chiamato a sè,
allora, secondo il suo comandamento,
sarebbe pontefice Pelagio. Questi furono
i primi frutti del governo di Giustiniano in
Italia, cioè il rendere schiava la Chiesa apostolica
romana, coll'attribuirsi non dirò
di confermare i papi eletti dal clero e popolo
(abuso dipoi praticato), ma di deporre
infino gli eletti consacrati. Abbiam
anche veduto come egli praticasse con papa
<i>Silverio</i>, antecessor di Vigilio. Permise
poi l'imperador ch'esso <i>Vigilio</i> se ne
ritornasse in Italia. Ma, giunto in Sicilia,
mentre era in Siracusa gli crebbero tanto
i dolori pel male della pietra, a cui era
suggetto, che si morì: pontefice entrato
con male arti nella sedia di Pietro, balzato
qua e là finchè visse, e miseramente
morto in fine lungi da Roma, e compianto
da pochi. Crede il padre Pagi che la sua
morte succedesse sul principio di questo
anno. Il Continuatore di Marcellino conte <span class="fnote">[Continuator Marcellini Comitis, in Chron.]</span>
la riporta all'anno precedente. Tuttochè
sia scorretto il testo di Vittoro
<span class="pagenum"><a id="Page_959"></a>[959]</span>
Tunonense <span class="fnote">[Victor Turonensis, in Chron.]</span> nel ragguaglio degli anni,
pure facendolo egli mancato di vita l'anno
avanti all'elezion di <i>Pelagio</i> suo successore,
s'accorda col Continuatore suddetto.
Comunque sia, credesi dal cardinal
Baronio <span class="fnote">[Baron., Annal. Eccl., ad hunc ann.]</span> e dal padre Pagi <span class="fnote">[Pagius, Crit. Baron., ad hunc ann.]</span> che nel
presente anno circa il mese d'aprile in
Roma venisse eletto papa <i>Pelagio</i>, primo
di questo nome, cioè quel medesimo arcidiacono
della Chiesa romana, di cui si
è parlato più volte di sopra. Ma l'elezione
sua procedette piuttosto dal comandamento
dell'imperador Giustiniano,
comunicato a Narsete, che dal libero volere
del clero e popolo romano. L'essersi
tardato cotanto dopo la morte di Vigilio
a dare un nuovo pontefice alla Chiesa di
Dio, indica abbastanza che si vollero aspettare
gli oracoli di Costantinopoli. Ed
Anastasio bibliotecario <span class="fnote">[Anastas. Bibl., in Vit. Pelagii I.]</span> attesta che
una gran moltitudine di Romani ricusava
di comunicar con Pelagio, per sospetto
nato che egli avesse cooperato alla morte
di papa Vigilio; e si penò a trovar chi il
consacrasse vescovo. Fatta poi, per ordine
suo e di Narsete, una processione
del popolo da san Pancrazio a san Pietro,
quivi Pelagio salito sul pulpito col
Vangelo in mano e colla croce in capo,
avendo giurato di non aver avuto mano
nella morte dell'antecessore, quetò il
popolo ed approvò anch'egli il quinto
concilio generale, così richiedendo la
pace delle Chiese: giacchè restava intatta
la dottrina del quarto calcedonense.
In questa maniera l'abuso introdotto dai
re goti per cagione degli scismi che non
si consecrasse il romano pontefice senza
l'approvazione e confermazione loro, fu
continuato da Giustiniano, che non volle
essere da meno di quei re; e i successori
suoi non vollero essere da meno di
lui. Quel che è peggio, bisognò col tempo
comperare questa approvazione collo
sborso di buona quantità di danaro che
<span class="pagenum"><a id="Page_960"></a>[960]</span>
si pagava ai greci imperadori, il che non
si ricava già sicuramente dal Comento
attribuito a san Gregorio Magno sopra i
Salmi, come stimò il cardinal Baronio,
perchè non convengono già a quel mansuetissimo
pontefice, nè a' suoi tempi, certe
espressioni pungenti contra dell'imperadore;
ma si raccoglie manifestamente
da Anastasio bibliotecario nella vita di
papa Agatone. Impariamo ancora dal
Diurno antico de' romani pontefici, pubblicato
dal padre Garnieri della compagnia
di Gesù, che dopo la morte del papa,
e dopo un digiuno di tre giorni, si raunavano
il clero e senato romano, i nobili,
i soldati e il popolo, e venivano all'elezione
del successore. Fatta questa,
se ne inviava il decreto a Costantinopoli
agli Augusti, per ottenerne la confermazione.
Se ne scriveva anche all'esarca
di Ravenna, all'arcivescovo e ai giudici
di quella città, e all'aprocrisario, o sia
al nunzio della Chiesa romana, quivi esistente,
acciocchè dessero mano alla già
fatta elezione. Venuta l'approvazione
imperiale, si consacrava il nuovo papa.
Altrettanto si praticava per gli altri vescovi
nei paesi sottoposti all'imperio di
Oriente.
</p>

<p>
Dopo quello che abbiam riferito del
greco storico Agatia, egli più non parla
dei fatti d'Italia, con lasciarci conseguentemente
nel buio per i tempi susseguenti.
Tuttavia abbiamo da Mario Aventicense <span class="fnote">[Marius Aventicens., in Chron.]</span>
che un anno dopo la morte
di Buccellino, e perciò nel presente, l'esercito
de' Franchi diede una rotta a quel
de' Romani, cioè degl'imperiali, e devastò
un tratto di paese, con asportarne di
molte ricchezze. Ci danno queste parole
indizio che contra dei Franchi, stabiliti
in varii siti della Liguria e Venezia, Narsete
avea spedito un corpo d'armata per
isloggiarli da quelle parti, giacchè l'irruzione
fatta da Leutari o Buccellino
dovette esser creduta tacitamente comandata
ed approvata dai re franchi; e perciò
Narsete guardò come rotti i patti e la
<span class="pagenum"><a id="Page_961"></a>[961]</span>
pace con loro. Venuta poi alle mani coi
Franchi, la sua gente voltò le spalle, e il
paese pagò le spese della sinistra loro
fortuna. Ma poco durò il trionfo dei
Franchi. Raunate maggiori forze Narsete,
per testimonianza del medesimo Mario,
si spinse addosso ai Franchi, e gli obbligò
ad abbandonare tutto quanto essi avevano
occupato in Italia. Se ciò è vero,
ecco finalmente ridotta sotto il comando
di Giustiniano Augusto l'Italia
tutta; spinti fuori d'essa i Franchi, e il
resto della nazion gotica, sparso per varie
terre e città d'Italia, oramai quieto sotto
il novello padrone, senza più alzare un
dito contra la di lui potenza. Abbiamo
solamente da Paolo Diacono <span class="fnote">[Paulus Diaconus, de Gest. Langobard.,
lib. 2, cap. 2.]</span> che <i>Amingo</i>
generale dei Franchi, avendo voluto
dare aiuto a <i>Guidino</i> conte dei Goti,
che si era ribellato contra di Narsete, fu
ucciso in una battaglia dalle genti di esso
general cesareo, e Guidino preso fu inviato
a Costantinopoli. Non si sa il tempo
preciso di questo fatto. Da Paolo vien
riferito nell'anno stesso in cui Narsete
mise a morte Buccellino con tutto il suo
esercito. Ma non è circa questi tempi in
tutto sicura ed esatta la cronologia di
Paolo Diacono, benchè i fatti sieno certi.
Menandro Protettore <span class="fnote">[Histor. Byzant., tom. 1, pag. 133.]</span>, storico di questo
secolo, scrive che <i>Amingo</i> franzese
ai tempi di Giustiniano Augusto s'accampò
colle sue brigate al fiume Adige
allorchè i Romani volevano passarlo. Ciò
conosciuto da Narsete, mandò <i>Panfronio</i>
patrizio, e <i>Buono</i> conte del patrimonio
privato dell'imperadore, suoi legati ad
Amingo, ad esortarlo di non opporsi agli
interessi dell'Augusto suo padrone, e
che non gli piacesse far guerra <i>di nuovo</i>
coi Romani, perchè durava la tregua tra
i Romani e i Franchi. Altra risposta non
venne da Amingo, se non ch'egli non gli
darebbe un dardo, finchè avesse salva la
mano, con cui potesse lanciarlo. Quando
ciò succedesse, è a noi tutto oscuro. Ma
<span class="pagenum"><a id="Page_962"></a>[962]</span>
se sussiste un passo di Teofane, che riferirò
qui sotto all'anno 563, si potrà dubitare
che non tutta l'Italia venisse sì
tosto in poter di Narsete.
</p>
<hr />
</div>

<div class="chapter">
<h2 class="hidden"><a id="DLVI"></a>DLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Pelagio I</span> papa 2.</td>
  </tr>
  <tr>
    <td><span class="smcap">Giustiniano</span> imperadore 30.</td>
  </tr>
</table>

<p class="cons">
L'anno XV dopo il consolato di Basilio.
</p>

<p>
O sia perchè la storia d'Italia cominci
qui a scarseggiare di lumi, anzi
d'autori che trattino de' fatti in essa
occorsi; o perchè la pace succeduta non
partorisse da qui innanzi fatti degni di
memoria: nulla mi si presenta di riguardevole
accaduto in Italia, fuorchè la guerra
della religione, narrata dai cardinali
Baronio e Noris, e dal padre Pagi. Erasi
tenuto in Costantinopoli il quinto concilio
generale, col disegno di pacificare i
tumulti e le dissensioni delle Chiese cattoliche
intorno ai tre capitoli. <i>Vigilio</i>
papa, dianzi ripugnante, avea finalmente
acconsentito; ed altrettanto fece dipoi
papa <i>Pelagio</i> suo successore, con protestar
tutti salva la dottrina del precedente
concilio calcedonense. Ma perchè a molti
vescovi italiani, africani, franzesi e dell'Illirico
pareva pregiudicato dal quinto
concilio al calcedonense, però seguitarono
non pochi d'essi a disapprovarlo
e a non voler comunione con chi
l'accettava. Pelagio papa con varie lettere
si studiò di sgannarli; ne guadagnò
alcuni, ma altri più che mai ricalcitrarono.
Fra questi specialmente si distinsero
l'arcivescovo d'Aquileia e i suoi
suffraganei. Reggeva allora la Chiesa
aquileiense <i>Paolino</i> novellamente eletto,
che non solamente in un sinodo provinciale
alzò bandiera contro del quinto
concilio suddetto, ma eziandio formò scisma,
ricusando di comunicar con papa
Pelagio, riguardato da lui come trasgressore
della fede, perchè avea condannati
i tre capitoli. Pelagio, non dovendo, nè
volendo sofferire tanta animosità, risentitamente
<span class="pagenum"><a id="Page_963"></a>[963]</span>
ne scrisse più lettere <span class="fnote">[Pelag. I, ep. 3 et 5.]</span> a Narsete,
con pregarlo massimamente di voler
far mettere le mani addosso, non solo
a Paolino, non riconosciuto da esso Pelagio
per legittimo vescovo d'Aquileia, ma
anche all'arcivescovo di Milano (senza
dirci il suo nome), perchè, trascurata la
approvazione della Sede apostolica, avea
consecrato vescovo il suddetto Paolino.
Voleva Pelagio che colle guardie questi
due fossero inviati a Costantinopoli. Ma
Narsete, considerando non molto convenevoli
alle congiunture de' tempi sì fatte
violenze, andò temporeggiando, sopra
tutto per isperanza che questi pertinaci
si ridurrebbono colle buone a riconoscere
il loro dovere. Giunsero essi a scomunicare
anche lo stesso Narsete. Per
altro si sa che i romani pontefici usarono
per alcun tempo della tolleranza ed
indulgenza verso i ripugnanti al concilio
quinto, concilio neppur da molti uomini
dotti e santi riguardato allora con quella
venerazione che ogni cattolico professava
ai quattro primi concilii generali. Ma
intorno a tale scisma, e se di là avesse
principio il titolo di <i>patriarca</i>, di cui son
in possesso da tanti secoli gli arcivescovi
di Aquileia, è da vedere una dissertazione
e i monumenti della Chiesa aquileiense
pubblicati dal padre Bernardo
de Rubeis dell'ordine de' Predicatori.
Fra coloro poi che compariscono poco
favorevoli al concilio quinto suddetto,
merita specialmente d'essere annoverato
<i>Cassiodoro</i>, ossia <i>Cassiodorio</i>, già senatore,
già console, ed uno de' più insigni
personaggi della corte dei re goti, finchè
durò la loro potenza, ed uno de' più riguardevoli
scrittori italiani del secolo
presente. Questi, dopo la caduta del re
<i>Vitige</i>, chiarito oramai della vanità delle
grandezze umane, diede un calcio al secolo,
e ritiratosi nel fondo della Calabria,
quivi professò la vita monastica, seguendo,
secondo tutte le verisimiglianze, l'istituto
e la regola di san Benedetto. Fondò
egli il monastero appellato Vivariense,
<span class="pagenum"><a id="Page_964"></a>[964]</span>
presso di Squillaci, e quivi attese a scrivere
libri sacri, e ad istruire non meno
nella pietà che nelle lettere i suoi discepoli.
Alla di lui attenzione è obbligata di
molto anche per questo l'Italia tutta.
Ora egli ne' suoi scritti accetta bensì con
somma venerazione i quattro primi concilii
generali, ma non già il quinto. Erasi
ingrandito a dismisura <i>Clotario</i> re dei
Franchi, coll'aver giunto al suo dominio
gli stati ben vasti del defunto <i>Teodebaldo</i>.
Ed essendosi a lui ribellati i Sassoni,
gli avea sconfitti in una battaglia, con
devastare dipoi la Turingia, perchè quel
popolo s'era dichiarato in favore dei
Sassoni. Tornarono nel precedente anno
a far delle novità contra di lui i medesimi
Sassoni, e egli, mossosi con un potente
esercito per castigarli, li ridusse
in istato di chiedergli misericordia, e di
offerire la metà de' lor beni in soddisfazione
del commesso misfatto. Clotario
era tutto disposto a far loro grazia; ma
i suoi capitani ostinati quasi il violentarono
a rigettare ogni esibizione di quei
popoli. Gli costò caro l'aver lasciate le
vie della clemenza, perchè, venuto ad un
secondo combattimento, ebbe la peggio
con grande strage de' suoi, e gli convenne
fuggire e chiedere appresso per
grazia la pace. Abbiamo queste notizie
da Gregorio Turonense <span class="fnote">[Gregor. Turonensis, lib. 4, cap. 14.]</span>, da Fredegario <span class="fnote">[Fredegarius, in Chron.]</span>
e dal Continuatore di Marcellino
conte <span class="fnote">[Continuator Marcellini Comitis, in Chron.]</span>.
</p>
<hr />
</div>

<div class="chapter">
<h2 class="hidden"><a id="DLVII"></a>DLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Pelagio I</span> papa 3.</td>
  </tr>
  <tr>
    <td><span class="smcap">Giustiniano</span> imperadore 31.</td>
  </tr>
</table>

<p class="cons">
L'anno XVI dopo il consolato di Basilio.
</p>

<p>
L'antica storia ci fa pur sentire frequenti
i tremuoti, e tremuoti orribili, nella
città di Costantinopoli. Due in quest'anno,
per testimonianza di Agatia <span class="fnote">[Agath., lib. 5 Histor.]</span> e di
<span class="pagenum"><a id="Page_965"></a>[965]</span>
Teofane <span class="fnote">[Theoph., in Chronogr.]</span>, ne succederono, l'uno a dì 6
di ottobre, e l'altro a dì 14 di dicembre,
amendue de' più spaventosi che mai si
fossero uditi. Rovinarono a terra moltissimi
palagi e case, e non poche chiese,
e sotto quelle rovine perirono assaissimi
del popolo. L'imperador <i>Giustiniano</i>,
cessato questo gran flagello, attese a
ristorar gli edifizii che aveano patito, e
spezialmente a proseguir la fabbrica
dell'insigne tempio di santa Sofia, che
riuscì poi una maraviglia del mondo.
Se ne legge la descrizione esattamente e
minutamente tessuta dal celebre Du-Cange
nella sua Costantinopoli cristiana. Circa
questi tempi, e forse prima, divampò
la ribellione di <i>Cranno</i>, figliuolo di
<i>Clotario</i> re de' Franchi, contra dello
stesso suo padre <span class="fnote">[Gregor. Turonensis, lib. 4.]</span>. Era questo giovine
principe dotato di belle fattezze di corpo,
spiritoso ed accorto; e suo padre gli
avea dato il governo dalla provincia
dell'Auvergne. Ma abbandonatosi ai vizii
e ad iniqui consiglieri, cominciò ad
esercitar delle violenze con grave lamento
de' popoli. Chiamato dal padre, che
volea rimediare a questi disordini, piuttosto
elesse di prendere l'armi contra
di lui, che di ubbidirlo, ormai sedotto,
al pari d'Assalonne, dalla voglia di regnare
prima del tempo. Ciò che maggiormente
gli faceva animo ad imprendere
questa malvagia risoluzione, era l'assistenza
segretamente a lui promessa da
<i>Childeberto</i> suo zio re di Parigi, troppo
disgustato perchè Clotario di lui padre
avesse assorbito tutto il regno d'Austrasia,
cioè il posseduto dal già re Teodebaldo,
senza farne parte a lui, come era
di giustizia. Pertanto si venne ad una
guerra scandalosa, che durò molto tempo,
essendosi veramente dichiarato in
favore di Cranno il suddetto re Childeberto.
L'Italia intanto si godeva una
buona pace. Narsete n'era governatore,
e a Narsete non mancava pietà, giustizia
e prudenza per governare i popoli alla
<span class="pagenum"><a id="Page_966"></a>[966]</span>
sua cura commessi. Secondochè abbiamo
da Andrea Dandolo <span class="fnote">[Andreas Dandulus, Chron. Venet., tom. 12
Rer. Italic.]</span>, la tradizione
in Venezia era ch'egli, ito colà, fabbricasse
nell'isola di Rialto due chiese, l'una
in onore di san Teodoro martire, e
l'altra di san Menna e di san Geminiano
vescovo di Modena.
</p>
<hr />
</div>

<div class="chapter">
<h2 class="hidden"><a id="DLVIII"></a>DLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Pelagio I</span> papa 4.</td>
  </tr>
  <tr>
    <td><span class="smcap">Giustiniano</span> imperadore 32.</td>
  </tr>
</table>

<p class="cons">
L'anno XVII dopo il consolato di Basilio.
</p>

<p>
Per relazione di Teofane <span class="fnote">[Theoph., in Chronogr.]</span> e dell'autore
della Miscella <span class="fnote">[Histor. Miscella, lib. 16.]</span>, in quest'anno
cominciò a vedersi in Costantinopoli
una nazione, che non s'era dianzi mai
veduta. Si chiamavano <i>Abari</i> o <i>Avari</i>, e
corse tutto il popolo a contemplar quelle
brutte ciere. Portavano i capelli lunghi,
raccolti con un nastro, e cadenti
giù per le spalle. Nel resto degli abiti
comparivano somigliantissimi agli Unni.
Ed in fatti erano anch'essi, non men
che gli Unni, Tartari di nazione. Costoro,
spediti dalla loro tribù, chiedevano all'imperador
<i>Giustiniano</i> di potersi stabilire
nella Mesia, offerendosi pronti a
servirlo in tutte le occorrenze colle lor
armi. Forse nulla per allora ottennero.
Torneremo a parlarne fra poco; e lo richiede
la storia d'Italia, perchè costoro
misero poi piede nella Pannonia, ossia
nell'Ungheria, e si fecero pur troppo
conoscere col tempo crudelissimi arnesi
anche agl'Italiani. Ai tremuoti, che
sul fine dell'anno addietro afflissero cotanto
la città di Costantinopoli, si aggiunse
da lì a poco, cioè nel febbraio dell'anno
corrente, una terribil peste, che
inferocì specialmente contro i giovani,
e, secondochè attesta anche Agatia <span class="fnote">[Agat., lib. 5 Hist.]</span>,
portò sotterra un'infinita moltitudine di
<span class="pagenum"><a id="Page_967"></a>[967]</span>
popolo. A questo malore, il più micidiale
degli altri, è tuttavia, e sarà sempre soggetta
quella città finch'essa trascurerà
quelle precauzioni, colle quali si vuol
ora preservata l'Italia. Nè qui si fermò
l'infelicità di quelle contrade. Sul principio
del verno, essendo gelato il Danubio,
passati di qua con facilità gli Unni
sotto il comando di <i>Zaberga</i> lor capo,
vennero saccheggiando tutto il paese,
disonorando le femmine, e menando in
ischiavitù chi loro aggradiva. Giunsero
fin sotto le mura di Costantinopoli, nè
trovavano chi loro si opponesse. Osservò
Agatia, che, secondo le regole dell'imperio
e giusta la misura degli aggravii,
si aveano da tenere in piedi secento
quarantacinque mila combattenti. In questi
tempi non ve n'era che cento cinquanta
mila; e questi divisi parte in <i>Italia</i>,
parte in <i>Africa</i>, in <i>Ispagna</i> (perchè,
oltre all'isole adiacenti alla Spagna, tuttavia
nel continente si conservava qualche
città fedele al romano imperio, come
si raccoglie da sant'Isidoro), in <i>Egitto</i>,
in <i>Colco</i> e ai confini della Persia. <i>Giustiniano</i>,
invecchiato forte, non era più
quello di prima. Lasciava andare in malora
i paesi; e se i Barbari o minacciavano
guerra, o la facevano, comperava
da essi a forza d'oro la pace. Il denaro,
che s'aveva da impiegare in mantener
dei reggimenti di soldati, serviva ad alimentar
meretrici, ragazzi, sgherri. E in
Costantinopoli, ancorchè durassero le
scuole militari, alle quali una volta erano
ascritti i più valorosi e pratici dell'arte
militare, ben pagati perciò, allora
queste erano composte di gente che
comperava que' posti, nè altro merito
avea che di andar bene vestiti. Così governava
in questi tempi Giustiniano, di
cui anche è memorabile la cecità e stupidità
in portar tanto affetto ai seguaci
della fazione prasina, che loro era permesso
d'uccidere di bel mezzo giorno
nella città quei della fazione veneta loro
emuli, e di entrar per forza nelle case, e
di rubare, senza che temessero della
<span class="pagenum"><a id="Page_968"></a>[968]</span>
giustizia. E guai a quei giudici che trattavano
di castigargli. Se crediamo a Mario
Aventicense <span class="fnote">[Marius Aventicensis, in Chron.]</span>, venne a morte in
quest'anno <i>Childeberto</i>, uno dei re franchi,
giunto già ad un'avanzata vecchiaia,
nel mentre ch'egli sostenendo la ribellione
di <i>Cranno</i>, figliuolo del re <i>Clotario</i>,
cercava di vendicarsi del fratello che
aveva occupato tutto il regno d'Austrasia.
Portò questa morte al re Clotario
il possesso anche degli stati ch'erano
goduti da esso re Childeberto, e così venne
ad unirsi in lui tutta la vasta monarchia
de' Franchi, che abbracciava tutta la
Gallia (a riserva della Linguadoca dominata
da Visigoti, e della Bretagna
minore governata dai suoi sovrani) e
buona parte della Germania, compresavi
la Sassonia, la Turingia, l'Alemagna e
la Baviera, la qual ultima provincia circa
questi tempi cominciò ad aver il suo
duca. E questi fu <i>Garibaldo</i>, a cui il re
Clotario diede per moglie <i>Valderada</i>,
chiamata da altri <i>Valdetrada</i>, ossia <i>Valdrada</i>,
vedova del fu re Teodebaldo.
</p>
<hr />
</div>

<div class="chapter">
<h2 class="hidden"><a id="DLIX"></a>DLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Pelagio I</span> papa 5.</td>
  </tr>
  <tr>
     <td><span class="smcap">Giustiniano</span> imperadore 33.</td>
  </tr>
</table>

<p class="cons">
L'anno XVIII dopo il consolato di Basilio.
</p>

<p>
Per relazione di san Gregorio Magno <span class="fnote">[Gregor. Magnus, Dialogor., lib. 2, cap. 15.]</span>,
<i>Sabino</i> vescovo di Canosa ragionando
con <i>san Benedetto</i>, patriarca
de' monaci in Occidente, dei fatti di Totila
re dei Goti, entrato già in possesso
di Roma, gli palesò il suo timore che
questo re avrebbe distrutta e renduta
inabitabile Roma. Rispose san Benedetto:
<i>Roma sarà sterminata, non già dagli
uomini, ma sì bene da fieri temporali e
da orribili tremuoti.</i> Soggiugne san Gregorio,
scrittore di questo secolo, ch'era
chiaramente verificata la profezia del
<span class="pagenum"><a id="Page_969"></a>[969]</span>
santo abate, perchè a' suoi dì si miravano
in Roma le mura della città scompaginate,
case diroccate, chiese atterrate
dai turbini, e gli edifizii per la vecchiaia
andar tutto di rovinando. È di parere
il padre Mabillone <span class="fnote">[Mabillonius, Annal. Benedictin., lib. 5.]</span> che nel luglio ed
agosto del presente anno tutto quasi
l'Oriente e l'Occidente fosse stranamente
afflitto dalle inondazioni del mare,
dalle tempeste, dai tremuoti e dalla pestilenza;
e che da tanti flagelli patisse
più Roma che dalla fierezza de' Barbari,
con adempiersi allora quanto avea
predetto san Benedetto. Onde egli abbia
tratta questa notizia, non l'ho potuto
scoprire. Trovavasi in gran confusione
la corte e città di Costantinopoli, per
aver vicini alle porte gli Unni, i quali
devastavano la campagna, e minacciavano
anche la stessa città. Per attestato
di Agatia <span class="fnote">[Agath., lib. 5 Hist.]</span> e di Teofane <span class="fnote">[Theophan., in Chron.]</span>, altro ripiego
non ebbe <i>Giustiniano</i> Augusto, che
di ordinare a <i>Belisario</i> patrizio di procedere
contra di quegl'insolenti Barbari.
Era già venuta la vecchiaia a trovare
questo eccellente generale; tuttavia, così
esigendo il bisogno, diede di mano alle
sue armi, e con quelle poche truppe che
potè adunare, consistenti in alcune sole
centinaia di cavalli e di alcune altre di
pedoni, uscì coraggiosamente in campagna,
e raunato un grande stuolo di contadini,
si fortificò fuori della città. Poscia
più coll'industria e con gli stratagemmi,
che colla forza, tanto seppe fare,
che obbligò i Barbari a ritirarsi. Giustiniano
dipoi per liberarsi da costoro, e
mandarli contenti al loro paese, valendosi
dell'apparenza di riscattare gli schiavi,
votò loro in seno una buona quantità di
oro, e n'ebbe la pace.
</p>
<hr />
</div>

<div class="chapter">
<p>
<span class="pagenum"><a id="Page_970"></a>[970]</span>
</p>

<h2 class="hidden"><a id="DLX"></a>DLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Giovanni III</span> papa 1.</td>
  </tr>
  <tr>
    <td><span class="smcap">Giustiniano</span> imperadore 34.</td>
  </tr>
</table>

<p class="cons">
L'anno XIX dopo il consolato di Basilio.
</p>

<p>
Secondo i conti del cardinal Baronio,
diede fine nell'anno precedente alla
vita e al pontificato papa <i>Pelagio</i> primo
di questo nome. Ma supponendo esso
Baronio che il medesimo fosse fatto papa
nell'anno 555, e riportando di poi
il suo epitafio, da cui apparisce ch'egli
tenne il pontificato <i>anni quattro, mesi
dieci e giorni dieciotto</i>, e che fu seppellito
<i>IV nonas martias</i>, ha ragione il padre
Pagi di conchiudere che questo papa
mancò di vita nel presente anno, ma
non già nel dì primo di marzo, coll'essere
stato portato nel dì seguente alla
sepoltura, ma sì bene ch'egli nel dì 3 di
marzo di esso anno 560 terminò i suoi
giorni, e nel dì 4 del mese suddetto fu
chiuso nell'avello, venendo le none di
quel mese nel dì settimo. Tuttavia, non
sapendo noi indubitatamente se papa <i>Vigilio</i>
suo antecessore morisse nell'anno
554, o pure nel 555, nè in qual
giorno precisamente seguisse la consacrazione
di esso papa Pelagio, però non
è qui assai sicura la cronologia pontificia.
Certo è bensì che succedette a Pelagio
nella cattedra di san Pietro <i>Giovanni</i>,
terzo di questo nome, dopo tre o
quattro mesi di sede vacante. Dappoichè
<i>Childeberto</i> re di Parigi passò all'altra
vita, venne a mancare il principale suo
appoggio a <i>Cranno</i> figliuolo rubello del
re <i>Clotario</i>. La necessità il consigliò ad
implorare la misericordia del padre, e,
per quanto si può intendere dalle parole
di Gregorio Turonense <span class="fnote">[Gregor. Turonensis, lib. 4, cap. 20.]</span>, l'ottenne.
Ma questo inquieto e torbido giovane
da lì a non molto incorse di nuovo nella
disgrazia del padre, in guisa che scappò
nella Bretagna minore, dove essendo
<span class="pagenum"><a id="Page_971"></a>[971]</span>
stato per qualche tempo nascoso, tanto
si seppe adoperare, che <i>Conoboro</i>, ossia
<i>Conoberto</i>, conte e signore di quella provincia,
imprese la sua protezione, ed
allestì una potente armata in difesa
di lui. Clotario con tutte le sue forze e
con <i>Childerico</i> suo figliuolo entrò nella
Bretagna; si venne ad un fatto d'arme,
in cui restarono sconfitti i Bretoni, ucciso
il loro conte, e Cranno, colla moglie
e colle figliuole, abbruciato per ordine
del padre, con lasciare una funesta memoria
non meno de' suoi misfatti che
della sua morte. Mario Aventinese <span class="fnote">[Marius Aventicensis, in Chron.]</span>
riferisce all'anno presente questa brutta
tragedia. In Costantinopoli poi a dì 9
di settembre, per relazione di Teofane <span class="fnote">[Theoph., in Chron.]</span>,
essendo tornato dalla Tracia infermo
<i>Giustiniano</i> Augusto, senza lasciarsi vedere
e senza dare udienza ad alcuno,
corse voce per la città ch'egli era morto.
Ne seguì uno non lieve tumulto nel
popolo, e si chiusero tutte le botteghe.
Ma guarito esso imperadore per intercessione
de' santi Cosma e Damiano,
mandò l'ordine che si facesse festa ed
illuminazione per tutta la città, e ritornò
la quiete primiera.
</p>
<hr />
</div>

<div class="chapter">
<h2 class="hidden"><a id="DLXI"></a>DLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Giovanni III</span> papa 2.</td>
  </tr>
  <tr>
    <td><span class="smcap">Giustiniano</span> imperadore 35.</td>
  </tr>
</table>

<p class="cons">
L'anno XX dopo il consolato di Basilio.
</p>

<p>
Era omai giunto <i>Clotario</i> re de' Franchi
all'auge delle sue contentezze, perchè
divenuto signore di una vasta monarchia.
Era anche quietato ogni turbine
dianzi commosso, quando gli convenne
sloggiare dal mondo. Colpito da una
febbre, mentre era alla caccia (famigliare
divertimento ed esercizio di quei regnanti),
passò a render conto a Dio de' suoi
adulterii, della sua crudeltà e di altri suoi
vizii, con dar luogo a succedergli ai quattro
suoi figliuoli. Toccò il regno di Parigi
<span class="pagenum"><a id="Page_972"></a>[972]</span>
a <i>Cariberto</i>; a <i>Guntranno</i> quello d'Orleans
colla Borgogna; Soissons a <i>Chilperico</i>:
il regno di Austria a <i>Sigeberto</i>; e
però in quattro regni fu di nuovo divisa la
monarchia franzese. Restò eziandio del
re Clotario una figliuola per nome <i>Clodosuinda</i>,
ossia <i>Clotsuinda</i>. Ebbe questa
per marito <i>Alboino</i> re de' longobardi,
del quale avremo troppa occasion di
parlare andando innanzi. Per ora mi
sia lecito di accennare ciò che ci han
conservato i frammenti di Menandro
Protettore <span class="fnote">[Hist. Byz., tom. 1, pag. 99.]</span>, storico di questo secolo,
rapportati fra gli squarci delle Legazioni.
Racconta egli che gli <i>Abari</i>, o <i>Avari</i>,
mentovati di sopra all'anno 558, una
delle numerose tribù e schiatte degli
Unni e della Tartaria, spedirono ambasciatori
a <i>Giustiniano</i> Augusto, i quali
esposero come la lor gente era la più
forte e numerosa fra le settentrionali, e
si gloriava di essere invincibile. Offerivansi
di stringere lega con lui, e di esser
a' suoi servigi, purchè loro fosse
dato un buon paese da abitarvi, e una
annua pensione o regalo. Giustiniano
era allora assai vecchio; amava la pace
e l'ozio. Si sbrigò di costoro con inviare
ed essi <i>Valentino</i> suo legato, il quale,
portando seco catene d'oro, letti e vesti
di seta ed altri regali, fece così ben valere
questi doni, che gl'indusse per qualche
tempo a far guerra agli <i>Ongori</i>, o
<i>Ungheri</i>, appellati dipoi <i>Ungari</i>, abitanti
anch'essi allora nella Tartaria, e ai Sabiri.
Tornarono questi <i>Avari</i>, o <i>Unni</i>, che
li vogliam dire (che appunto con questi
due nomi si trovano mentovati dagli
antichi scrittori), tornarono, dico, fra
qualche tempo a dimandare all'imperadore
un paese da potervi abitare. Mentre
egli consulta, costoro si avanzarono
fino al Danubio, e s'impossessarono di
quel paese probabilmente della Moldavia
e Valacchia, minacciando anche di
passare di qua. In tal maniera vennero
ad accostarsi ai <i>Gepidi</i>, che signoreggiavano
nella Dacia ripense, nel Sirmio e
<span class="pagenum"><a id="Page_973"></a>[973]</span>
in quella che oggidì vien chiamata Servia
di qua dal Danubio, confinanti perciò
ai <i>Longobordi</i>, i quali aveano la lor
sede nella Pannonia e nel Norico. Non
è improbabile che circa questi tempi succedesse
un tale avanzamento degli Unni,
ossia degli Avari, verso i paesi dominati
dai Gepidi e Longobardi. Paolo Diacono <span class="fnote">[Paulus Diaconus, de Gestis Langob., lib. 1,
cap. 27.]</span>,
favellando degli <i>Avari</i>, dice: <i>Qui
primum Hunni, postea a rege proprie nominis
Avares appellati sunt</i>. Nell'ottobre
ancora dell'anno presente, secondo l'attestato
di Teofane <span class="fnote">[Theoph., in Chronogr.]</span>, la fazione prasina,
divenuta sempre più insolente col favore
dell'imperadore, nei giuochi circensi
assalì sotto i suoi occhi la fazione veneta.
Seguitarono morti e incendii, e furono
messi a sacco tutti i beni de' Veneti.
Scappati i delinquenti a Calcedone
nel tempio di santa Eufemia, Giustiniano
non potè più contenersi dal farne gastigare
assaissimi. Nè pure mancarono a
quest'anno altre disgrazie, accennate tutte
dal medesimo istorico, cioè incendii,
pestilenze e sedizioni in Oriente, che io
tralascio.
</p>
<hr />
</div>

<div class="chapter">
<h2 class="hidden"><a id="DLXII"></a>DLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Giovanni III</span> papa 3.</td>
  </tr>
  <tr>
    <td><span class="smcap">Giustiniano</span> imperadore 36.</td>
  </tr>
</table>

<p class="cons">
L'anno XXI dopo il consolato di Basilio.
</p>

<p>
Circa questi tempi fu fatta pace tra
l'imperadore <i>Giustiniano</i> e <i>Cosroe</i> re
di Persia, come si raccoglie da Teofane <span class="fnote">[Idem, ibid.]</span>
e da Menandro Protettore <span class="fnote">[Tom. 1 Hist. Byz., pag. 133.]</span>. Ma,
secondo la misera condizione di quei
tempi, bisognò che l'imperadore vilmente
la comperasse: cioè si obbligò di pagare
ai Persiani trentamila scudi d'oro ogni
anno, finchè essa pace durasse, e di sborsare
il contante per i primi sette anni
avvenire. Altrettanto si praticava bene
spesso, allorchè gli Unni, Bulgari ed altri
<span class="pagenum"><a id="Page_974"></a>[974]</span>
popoli barbari facevano irruzioni nell'imperio
d'Oriente. Avrebbe fatto meglio
l'imperador Giustiniano ad impiegar
quel danaro, e tant'altro oro malamente
gittato dietro a persone inutili ed
infami, in mantener delle legioni e dei
reggimenti di soldati, abili a far fronte a
chiunque volea turbar la quiete de' suoi
popoli, come usarono i saggi imperadori
de' secoli precedenti.
</p>
<hr />
</div>

<div class="chapter">
<h2 class="hidden"><a id="DLXIII"></a>DLXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Giovanni III</span> papa 4.</td>
  </tr>
  <tr>
    <td><span class="smcap">Giustiniano</span> imperadore 37.</td>
  </tr>
</table>

<p class="cons">
L'anno XXII dopo il consolato di Basilio.
</p>

<p>
Degno è assai di riflessione ciò che
sotto il presente anno vien raccontato
da Teofane: cioè che da Roma giunsero
a Costantinopoli laureati corrieri, portanti
la lieta nuova che Narsete patrizio
avea tolto ai Goti due fortissime città,
cioè, come vo io credendo, Verona e
Brescia. Presso Cedreno <span class="fnote">[Cedren., in Annal.]</span>, copiatore
di Teofane, si trovano malamente storpiati
i nomi di queste due città, chiamandole
egli <i>Viriam et Brincas</i>. Mancano alla
storia d'Italia lumi per dicifrar questi
fatti. Contuttociò a me sembra verisimile
che al presente anno si possa riferire
quanto fu da me notato di sopra all'anno
555, cioè che, per testimonianza
di Paolo Diacono <span class="fnote">[Paulus Diaconus, de Gest. Langobard.,
lib. 1, cap. 2 et 3.]</span>, avendo voluto <i>Amingo</i>
generale franzese prestar aiuto a
<i>Guidino</i> conte de' Goti, autore di una ribellione
contra dell'imperadore, ne pagò
il fio, con restar vinto ed ucciso in una
battaglia da Narsete. Fatto prigione lo
stesso Guidino, fu inviato a Costantinopoli
coi ceppi. Siccome fu detto di sopra,
anche Menandro Protettore parla della
opposizione fatta da questo Amingo e
Narsete al passaggio dell'Adige, appunto
allorchè si trattò della pace coi Persiani,
narrata nell'anno precedente. Quello che
è certo, secondo la testimonianza di Teofane,
<span class="pagenum"><a id="Page_975"></a>[975]</span>
dovettero in quest'anno ribellarsi
i Goti che abitavano in Verona e Brescia,
perchè non sembra verisimile che Narsete
avesse differito finora l'acquisto di
quelle due importanti città, nè che i Franchi
possedessero paese in Italia. Narsete,
adoperata la forza, le ricuperò, a mio
credere, e ne spedì la lieta nuova a Costantinopoli.
Però non sussiste, come taluno
ha creduto, che Narsete cacciasse
fuor d'Italia tutti i Goti. Li soggiogò bensì,
e promessa da loro la fedeltà dovuta, seguitarono
essi a vivere ne' luoghi, dove
avevano abitazioni e beni. Ciò apparisce
da questo fatto, da Agatia e da altre antiche
memorie. E se Amingo Franco diede
assistenza in quella occasione ai Goti,
dovette venire dalla Suevia e dagli Svizzeri,
paesi allora sottoposti ai Franchi.
Molto meno può sussistere, perchè Agnello
storico ravennate scrive <span class="fnote">[Agnell., in Vita S. Agnelli, tom. 2 Rer.
Italicar.]</span> che <i>pugnaverunt
contra veronenses cives, et capta
est civitas a militibus vigesima die mensis
julii</i>, il figurarsi che i Veronesi fino
a quest'anno si fossero mantenuti in
libertà, senza essere sottoposti nè ai Goti,
nè all'imperadore. Mancava forse a
Narsete forza e voglia di sottomettere
dopo tante altre queste due città? Scoppiò
prima del tempo nel presente anno, a
dì 25 di novembre, in Costantinopoli una
congiura contra dell'imperadore <i>Giustiniano</i>,
di cui fanno menzione Teofane <span class="fnote">[Theoph., in Chronogr.]</span>
e l'autore della Miscella <span class="fnote">[Histor. Miscella, lib. 16.]</span> all'anno 35
dell'imperio d'esso Augusto. <i>Ablavio</i> e
<i>Marcello</i> banchieri, e <i>Sergio</i> menavano
un trattato di ucciderlo. Fu scoperta la
secreta trama. Sergio, cavato fuor di un
luogo sacrato, accusò come complice Vito,
banchiere, e Paolo, curatore di Belisario
patrizio. Presi questi due, furono esortati
a confessare ch'era mischiato in essa
cospirazione <i>Belisario</i>, ed infatti per tale
lo incolparono. Nel dì 5 di dicembre raunata
la gran curia davanti l'imperadore,
<span class="pagenum"><a id="Page_976"></a>[976]</span>
e fattovi intervenire il patriarca <i>Eutichio</i>,
colà chiamato ancora Belisario, gli fu
letto sul volto la deposizione fatta contra
di lui dai due suddetti. Se ne dolse egli
forte: e tutte le apparenze sono ch'egli
negasse il fatto, e chiamasse mentitori
coloro. Contuttociò l'imperador, altamente
sdegnato contra di lui, fece incarcerare
tutti i di lui domestici, e diede a
lui per carcere la casa sotto buone guardie,
con restar sospese o pur tolte a lui
tutte le sue cariche e dignità. Ne' susseguenti
secoli prese anche piede un racconto
popolare, cioè che Giustiniano facesse
cavar gli occhi a questo gran capitano,
e lo spogliasse di tutto, dimodochè,
ridotto alla mendicità, andasse limosinando
il vitto. Pietro Crinito, il Volterrano,
il Pontano ed altri hanno sostenuta
questa opinione, che ha avuta origine da
Giovanni Tzetze, uno di quei greculi che
fiorirono circa l'anno 1080. E quantunque
il celebre Andrea Alciato si studiasse
di far comparire questa per una solenne
favola ed impostura, pure il cardinal
Baronio <span class="fnote">[Baron., Annal. Eccl. ad ann. 561.]</span> non solamente giudicò vero
il fatto, ma ne volle anche addurre la
segreta cagione, cioè il castigo di Dio, per
avere Belisario nell'anno 537, cioè tanti
anni prima, cacciato in esilio papa <i>Silverio</i>,
e sostituito in suo luogo papa <i>Vigilio</i> a
requisizione di Teodora Augusta. Senza
fallo fu sacrilega l'azione di Belisario: e
pure miglior consiglio sarebbe, se noi
misere creature ci guardassimo dal volere
sì facilmente entrare nei gabinetti
di Dio, per interpretare gli alti suoi, e
spesso inscrutabili, giudizii. È un gran
libro quello dei giudizii di Dio, e il leggere
in esso non è facile a noi altri mortali,
chiara cosa essendo, come ho tante
volte detto, che la divina provvidenza
non dispensa sempre in questa vita i beni
e i mali a misura dei meriti o demeriti
dei mortali, nè paga ogni sabbato sera.
Ha Iddio un altro paese in cui uguaglierà
le partite. Però il cardinal Baronio (sia
detto colla riverenza dovuta a quel grande
<span class="pagenum"><a id="Page_977"></a>[977]</span>
uomo ed incomparabile storico) più saggiamente
avrebbe operato, se, a riserva
da certi casi, nei quali pare che visibilmente
si vegga e senta la mano di Dio,
si fosse ritenuto dall'interporre sì sovente
il suo giudizio negli avvenimenti
felici od infelici dei principi e degli altri
uomini. E in questa occasione specialmente
mi sembra di poter qui applicare
la riflession suddetta, perchè, senza voler
considerare che Belisario, dopo il fatto
di papa Silverio, godè tanti anni di felicità,
e prosperarono gli affari di Giustiniano
Augusto, il qual pure, se non comandò,
permise quell'eccesso; nè Teodora
Augusta ne patì per questo nella
presente vita; certo è, che non sussiste
quel terribile abbassamento di Belisario,
che qui vien supposto dal Baronio,
e per conseguente neppure il visibile castigo
e la vendetta di Dio sopra di lui.
Di ciò parleremo all'anno seguente. Circa
questi tempi, come diligentemente osservò
il Pagi, fu scritta da <i>Nicezio</i> vescovo
di Treveri una lettera <span class="fnote">[Du-Chesne, in Appendice tom. 1 Rer.
Franc.]</span> a <i>Clotsuinda</i>
moglie piissima di <i>Alboino</i> re dei
Longobardi, per esortarla a fare in maniera
che il marito, abiurando l'arianismo,
abbracciasse la religione cattolica,
siccome per le persuasioni di santa <i>Clotilde</i>
avea fatto sul principio di quel secolo
<i>Clodoveo</i> re dei Franchi, avolo di
essa Clotsuinda. In qual concetto fosse
allora Alboino, si può raccogliere dalle
seguenti parole: <i>Stupentes sumus, quum
gentes illum tremunt, quum reges venerationem
impendunt, quum potestates sine
cessatione laudant, quum etiam ipse imperator
ipsum praeponit, quod animae remedium
non festinus requirit. Qui sic,
quemadmodum ille, fulget fama, miror quod
de regno Dei et animae suae salute nihil
investigare studet</i>. E deesi anche avvertire
che Nicezio chiama <i>Goti</i>, e non già
<i>Longobardi</i>, il popolo soggetto ad esso
re Alboino, non per altro, per quanto
si crede, se non perchè fama era che fossero
<span class="pagenum"><a id="Page_978"></a>[978]</span>
venuti i Longobardi dalla medesima
Scandinavia, onde uscirono i Goti, ed eran
perciò riputati una stessa nazione, benchè
di nome diverso, come avvenne anco degli
Unni, oggidì appellati da noi Tartari,
divisi in varie numerosissime tribù. Per
altro si sa che Procopio ed Agatia, storici
di questi tempi, li chiamano <i>Longobardi</i>, e
per questo nome erano conosciuti fin dai
tempi di Cornelio Tacito, il quale fa menzione
d'essi come d'un popolo particolare
della Germania, e ne parlarono prima
di Tacito anche Velleio Patercolo e
Strabone, e poi Svetonio ed altri scrittori,
nominandoli cadauno <i>Langobardi</i> o <i>Longobardi</i>,
e non già <i>Goti</i>. Ma <i>Alboino</i>, senza
profittar delle prediche della cattolica
sua consorte, finchè visse, stette attaccato
all'eresia degli ariani.
</p>
<hr />
</div>

<div class="chapter">
<h2 class="hidden"><a id="DLXIV"></a>DLXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Giovanni III</span> papa 5.</td>
  </tr>
  <tr>
    <td><span class="smcap">Giustiniano</span> imperadore 38.</td>
  </tr>
</table>

<p class="cons">
L'anno XXIII dopo il consolato di
Basilio.
</p>

<p>
Fidatosi il cardinal Baronio di uno
scrittorello non molto antico delle cose
greche, e di alcuni pochi moderni, credette
vero l'accecamento di Belisario,
e l'esser egli stato astretto ad accattar
per limosina il pane negli ultimi dì di sua
vita. Ma nè Zonara, nè Glica, nè Costantino
Manasse, citati da lui, rapportano
sì gran peripezia di quel celebre generale
d'armata. Or questa favola si dilegua
per la testimonianza di Teofane <span class="fnote">[Theoph., in Chron.]</span>,
il quale sotto quest'anno scrive che <i>nel
dì 19 di luglio Belisario ricuperò tutte
le sue dignità, e fu rimesso in grazia dell'imperadore</i>.
Era egli stato fin allora sequestrato
in casa. Ben esaminati tutti i
suoi domestici, e terminato il processo,
dovette comparire la di lui innocenza.
Fors'anche si trovò che gli accusatori
erano stati sovvertiti dalle suggestioni
altrui, eccitate dall'invidia, a cui son
soggetti tutti gli uomini grandi. Però gli
<span class="pagenum"><a id="Page_979"></a>[979]</span>
furono restituiti gli onori e la grazia
dell'imperadore. Non era a' tempi del
Baronio uscita alla luce la storia di Teofane.
Ma v'era ben quella di Cedreno
(e lo stesso cardinale la cita), dove
scrive <span class="fnote">[Cedren., in Hist. ad ann. 36 Justiniani.]</span>, che <i>presi gli autori della congiura,
falsamente fu da essi incolpato
Belisario, e gli fu dato il sequestro in
casa. Il quale, dopo di essersi conosciuta
la sua innocenza, a' dì 19 di luglio uscì
in pubblico e ricuperò tutto il suo</i>. Viene
asserito lo stesso dall'autore della Miscella <span class="fnote">[Histor. Miscel., lib. 16.]</span>,
più antico di Giorgio Cedreno,
con riferire il sorgimento di Belisario
al <i>dì 19 di marzo</i>, e non già di <i>luglio</i>.
Ancora di questo scrittore fa menzione
il cardinal Baronio; e pure egli
volle piuttosto attenersi alle fole di Giovanni
Tzetze, perchè gli premeva di far
vedere puniti nel mondo di qua i peccati
di Belisario. Circa questi tempi <i>Venanzio
Fortunato</i>, nato in Italia in una villa
posta fra Ceneda e Trevigi, dopo aver fatti
i suoi studii in Ravenna, dove tuttavia
erano in onore le buone lettere, sentendosi
liberato da un fierissimo mal di
occhi per intercessione di san Martino
vescovo di Tours, passò dall'Italia nella
Gallia a venerare il sepolcro di quel celebratissimo
santo. Fissò dipoi il suo
soggiorno nella città di Poitiers, carissimo
alla santa regina e monaca <i>Radegonda</i>,
amato dai vescovi di quelle parti, e
riverito da tutti per la sua abilità nella
retorica e poesia. Le opere da lui lasciate
in prosa e versi sono di gran lume
per la storia delle Gallie in questi tempi.
Si accese in questo medesimo anno un
gran fuoco nella città di Costantinopoli,
per quanto abbiam da Teofane, che fra
gli altri edifizii arse lo spedale dei pellegrini
di san Sansone e molte chiese e
monasteri: il che viene attributo dal
cardinal Baronio a vendetta di Dio contra
di Giustiniano per un suo errore in
materia di fede, di cui parlerò all'anno
susseguente. Ma che Dio, per vindicarsi
<span class="pagenum"><a id="Page_980"></a>[980]</span>
di un principe caduto in fallo, distrugga
i luoghi pii e le chiese sue proprie, non
appaga l'intelletto. E tanto meno, perchè
Giustiniano non avea peranche fatto conoscere
questo suo errore, come si figura
esso Baronio all'anno precedente
563.
</p>
<hr />
</div>

<div class="chapter">
<h2 class="hidden"><a id="DLXV"></a>DLXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Giovanni III</span> papa 6.</td>
  </tr>
  <tr>
    <td><span class="smcap">Giustino II</span> imperadore 1.</td>
  </tr>
</table>

<p class="cons">
L'anno XXIV dopo il consolato di
Basilio.
</p>

<p>
Era già pervenuto <i>Giustiniano</i> Augusto
all'età di circa ottantatrè anni,
tempo in cui dovea più che mai pensare
ad assicurarsi quella vera e beatissima
gloria che i buoni cristiani aspettano
dopo la morte, e non la vana e fugace
di questa vita. Pure, amando tuttavia
di comparire maestro di teologia, e sedotto
da qualche eretico suo favorito,
volle ingerirsi di nuovo in decider quistioni
riguardanti la dottrina della fede,
con formare, per attestato di Teofane <span class="fnote">[Theoph., in Chronogr.]</span>,
sul principio del corrente anno,
un editto, in cui dichiarava incorruttibile
e non soggetto alle naturali passioni
il corpo del nostro Signor Gesù Cristo
avanti la sua resurrezione; la qual sentenza
era, ed è, opposta alla credenza
della Chiesa cattolica. Perchè <i>Eutichio</i>,
piissimo e santo patriarca di Costantinopoli,
non volle sottoscrivere quest'empia
decisione, sacrilegamente il fece deporre,
e cacciollo in esilio. Quindi mosse
una persecuzione contra tutti gli altri
vescovi che ricusavano di consentire con
lui, fra' quali specialmente fu <i>Anastasio</i>
patriarca di Antiochia. Era l'ingannato
imperadore in procinto di bandirli tutti,
e di pubblicare un così scandaloso editto,
quando stanca la pazienza di Dio il
chiamò a render conto dell'amministrazione
sua, siccome abbiamo da
<span class="pagenum"><a id="Page_981"></a>[981]</span>
Evagrio <span class="fnote">[Evagr., lib. 4, cap. 40.]</span>, da Teofane, dall'autore della
Miscella e da altri storici. Accadde la sua
morte nel dì 13 o pure nel 14 di novembre
del presente anno; e quantunque
l'autore della Cronica Alessandrina,
Mario Aventicense, Vittor Tunonense
ed altri antichi la mettano nell'anno seguente
566, tuttavia, per le ragioni addotte
dai cardinali Baronio e Noris, dal
padre Pagi e da altri, siamo astretti ad
abbracciar l'opinione che ascrive al presente
anno il fine della di lui vita. Lasciò
questo imperadore dopo di sè una
memoria che non verrà mai meno, finchè
dureranno fra i professori delle leggi
i libri da lui pubblicati della giurisprudenza
romana, e finchè la storia parlerà
delle sue grandi imprese. Unironsi
in lui molte virtù, ma contrappesate,
anzi superate, da varii vizii e difetti, che,
vivente lui, afflissero non poco i suoi
sudditi, massimamente per gli eccessi
suoi in materia di religione, e per gli
aggravii e per le incredibili estorsioni lor
fatte, e che non sono dissimulate dai vecchi
scrittori. Chi prestasse fede alla Storia
secreta di Procopio, uscita alla luce
dopo gli Annali ecclesiastici del Baronio,
Giustiniano sarebbe stato un mostro.
Ma quella, per vero dire, è un'invettiva
dettata da una strabocchevol
passione, e in molti capi indegna di credenza,
arrivando egli fino a scrivere che
Giustiniano fosse un negromante, che
non dormisse, che passeggiasse col busto
senza capo, che fosse figliuolo del
diavolo, e veduto sedere in maestà in
forma di Satanasso: tutte scioccherie
sconvenevoli ad un Procopio, cioè ad
uno dei più nobili e saggi storici che ci
abbia dati la Grecia. Racconta ancora
cose nefandissime di Teodora Augusta
prima ch'ella giugnesse alle nozze con
Giustiniano, ed anche dipoi, le quali, procedendo
da penna cotanto appassionata,
non si debbono con tanta facilità tener
per vere. Alcuni mesi prima che Giustiniano
mancasse di vita, cioè nel mese di
<span class="pagenum"><a id="Page_982"></a>[982]</span>
marzo, secondochè abbiamo da Teofane <span class="fnote">[Theoph., in Chronogr.]</span>,
diede fine a' suoi giorni anche
<i>Belisario</i> patrizio. Giustiniano, che nel
prendere la roba altrui non badava a
scrupoli, occupò tutte le di lui facoltà, e
le fece riporre nel suo erario, che si conservava
nel palazzo di Marina, già figliuola
dell'imperadore Arcadio. Benchè Giustiniano
lasciasse dopo di sè due suoi
pronipoti dal lato paterno, cioè <i>Giustino</i>
e <i>Giustiniano</i>, figliuoli di <i>Germano</i> patrizio,
nipote d'esso imperadore; tuttavia,
o perchè egli altrimenti dispose nel suo
testamento, o perchè così piacque al senato,
ebbe nel dì 14 di novembre per
successore nel trono imperiale <i>Giustino</i>
juniore, ossia secondo di questo nome,
figliuolo di <i>Dolcissimo</i> e di <i>Vigilanzia</i>
sua sorella, al quale egli dianzi avea conferita
la dignità cospicua di curopalate,
cioè di soprantendente al palazzo cesareo.
Questi sul principio parve principe
d'animo generoso, e che non gli mancasse
destrezza ed abilità per gli affari;
ma, andando innanzi, tradì l'espettazione
comune. Godeva soprattutto di fabbricare;
in tutto e per tutto professò sempre
la religione cattolica; ornò e dotò
riccamente molte chiese edificate da Giustiniano,
e massimamente il mirabil tempio
di santa Sofia. Le lodi si veggono
cantate in un poema latino da <i>Corippo</i>
poeta africano di questi tempi. Solennemente
coronato imperadore, dichiarò
imperadrice Augusta <i>Sofia</i> sua moglie, e
fecela coronare anch'essa. Una delle sue
più gloriose imprese, narrata da esso
poeta, fu quella di pagar tutti i debiti di
Giustiniano, e di restituire il mal tolto
da lui. Innumerabili concorsero i creditori
e gl'ingiustamente aggravati. A tutti
in pubblico fu fatta giustizia e restituito
il suo, di maniera che il circo risplendeva
per l'oro che in tal congiuntura si
distribuì. Non ci vuol di più per accertarsi
dell'immensa avarizia e rapacità di
sì glorioso imperadore, quale è tenuto
Giustiniano, facendo anche fede, dopo
<span class="pagenum"><a id="Page_983"></a>[983]</span>
Evagrio, Giovanni Zonara <span class="fnote">[Zonar., in Chron.]</span>, con dire
ch'egli <i>per fas et nefas</i> non cessò mai di
succiare il sangue de' suoi popoli, per far
poi delle chiese e delle altre fabbriche coll'altrui
danaro, e per appagare ogni suo
capriccio colla rapina della roba altrui.
</p>
<hr />
</div>

<div class="chapter">
<h2 class="hidden"><a id="DLXVI"></a>DLXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Giovanni III</span> papa 7.</td>
  </tr>
  <tr>
    <td><span class="smcap">Giustino II</span> imperadore 2.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Giustino Augusto</span>, senza collega.
</p>

<p>
Seguito io qui il cardinal Baronio, da
cui vien posto <i>Giustino</i> Augusto console
nelle calende di gennaio dell'anno presente,
e non già il padre Pagi, che mette
il consolato preso da esso imperadore
nell'anno susseguente 567. I motivi di
così credere gli addurrò appunto nel seguente
anno. Sotto l'Indizione XIV corrente
nell'anno presente racconta Mario
Aventicense <span class="fnote">[Marius Aventicensis, in Chron.]</span> che <i>Sinduvala</i>, erulo,
cominciò ad esercitare la tirannia, e che
fu ucciso da <i>Narsete</i> patrizio. Potrebbe
essere che questo fatto appartenesse all'anno
precedente, perchè Mario all'anno
medesimo rapporta la morte di Giustiniano
Augusto. Comunque sia, di questo
avvenimento fa anche menzione Paolo
Diacono <span class="fnote">[Paulus Diaconus, de Gest. Langobard.,
lib. 2, cap. 3.]</span>, con iscrivere che <i>Sindualdo
re de' Bretti</i> (probabilmente è scorretto
questo nome), discendente da quegli
Eruli che Odoacre avea menato seco
in Italia, e qui si erano accasati, dopo
aver fedelmente servito per gran tempo
a Narsete governator dell'Italia, e ricevutane
la ricompensa di molti onori e benefizii,
superbamente in fine gli si ribellò
per voglia di regnare. Bisognò condurre
contra di lui l'armata, e venire a battaglia.
In essa egli restò sconfitto e preso.
Narsete, per maggiormente esaltarlo, il
fece impiccare per la gola ad un'alta
trave. Dove costui comandasse, e dove
<span class="pagenum"><a id="Page_984"></a>[984]</span>
seguisse questa battaglia, è a noi ignoto.
Continua poscia Paolo Diacono a dire
che in quel tempo Narsete patrizio per
mezzo di <i>Dagisteo</i> generale dell'armi,
uomo bellicoso e forte, divenne padrone
di tutti i confini d'Italia, probabilmente
verso i monti che dividono l'Italia dalla
Gallia, o dall'Alemagna, dove Sindualdo
pare che avesse comando in questi tempi
sopra i suoi Eruli. Dopo questo fatto
mi sia lecito il far qui menzione della
terribilissima peste che afflisse, e poco
mancò che non desertasse l'Italia tutta.
L'anno preciso non si sa. Paolo Diacono <span class="fnote">[Paulus Diaconus, de Gestis Langob., lib. 2,
cap. 4.]</span>
la mette circa questi tempi, nei
quali mancò di vita Giustiniano imperadore.
Infierì essa spezialmente nella
Liguria; e san Gregorio Magno <span class="fnote">[Gregor. Magnus, Dialogor., lib. 4, cap. 26.]</span> anch'egli
attesta che questo malore recò
del gran danno a Roma. Tanta fu la strage
de' popoli, che restarono in molti luoghi
disabitate affatto le campagne, nè vi
era chi mietesse, nè chi raccogliesse le
uve. Venuto poi il verno, si sentiva per
l'aria di notte e di dì un suono di trombe,
e a molti pareva d'udire il mormorio
d'un esercito. Questa fiera pestilenza
si provò solamente in Italia, nè passò in
Alemagna nè in Baviera, e servì di preludio
alle calamità che Dio preparava
per l'Italia. Dissi di sopra all'anno 551
che il padre Pagi non prese ben le sue
misure, mettendo in quell'anno il fine
del regno dei <i>Gepidi</i>, mercè della gran
rotta loro data da <i>Alboino</i> re de' Longobardi.
In quest'anno ripongo io quello
avvenimento, avendone mallevadore Menandro
Protettore <span class="fnote">[Histor. Byzant., tom. 1, pag. 101.]</span>, storico del presente
secolo, al cui racconto non fece
mente esso Pagi. Racconta dunque Menandro
ne' suoi frammenti, che assunto
all'imperio <i>Giustino</i> juniore, gli <i>Avari</i>,
cioè gli Unni, che aveano posto il lor nido
in quella che oggidì appelliamo Moldavia,
gli spedirono ambasciatori per
<span class="pagenum"><a id="Page_985"></a>[985]</span>
dimandargli i regali annui che Giustiniano
imperadore per pusillanimità solea
loro inviare, e per far pruova se poteano
guadagnare di più; e veramente parlarono
con insolenza a Giustino. Questa
ambasceria è narrata medesimamente
da Corippo; anzi da lui intendiamo che
seguì sette giorni dopo la coronazione
di esso Augusto, e però nel novembre
del precedente anno. Giustino rispose con
maggiore altura di non voler loro pagar
un soldo, nè donar cosa alcuna; che se
si arrischiassero di fare i begli umori
contra dell'imperio romano, farebbe lor
vedere chi era un imperador de' Romani;
e che si contentassero, se li sopportava
nel suo paese, perchè questo era il più
gran regalo che potesse lor fare. Se n'andarono
costoro con coda bassa, credendo
forse che Giustino fosse da tanto da accompagnar
la bravata coi fatti, e si voltarono
verso il paese de' <i>Franchi</i>. Soggiugne
il medesimo autore, cioè Menandro,
ch'era pace e lega fra essi Avari e
i Franchi <span class="fnote">[Hist. Byzant., tom. 1, pag. 110.]</span>. Ora <i>Boiano</i>, duca, ossia re
degli Avari, appellato ancora <i>Cagano</i> (cognome
di dignità, perchè usato dagli altri
re di questa schiatta d'Unni, che vennero
poi padroni dell'Ungheria), fece sapere
a <i>Sigeberto</i>, re de' Franchi, che il
suo esercito abbisognava di viveri, e però
il pregava di soccorso, promettendogli
di ritirarsi fra tre giorni, se gli faceva
questa grazia. Sigeberto non tardò a
mandargli una buona quantità di buoi,
pecore e grani. Certo è che il regno d'Austrasia
posseduto da Sigeberto comprendeva
la Svevia, parte della Sassonia e la
Turingia e la Baviera. Di là dal Danubio
senza fallo andarono gli Avari a trovare
i Franchi.
</p>

<p>
Seguita a dire Menandro che in questi
tempi <i>Alboino</i> re de' Longobardi, sempre
meditando come potesse abbattere
<i>Cunimondo</i> re de' Gepidi, con cui aveva
una capitale dichiarata nimicizia, mandò
ambasciatori a <i>Boiano</i> re degli Avari,
per istabilire seco una lega contra dei
<span class="pagenum"><a id="Page_986"></a>[986]</span>
Gepidi. Fra le altre ragioni gli addusse
questa, cioè non muoversi egli sì ardentemente
alla guerra contro dei Gepidi,
se non per dannificare <i>Giustino</i> imperadore,
cioè il maggior nemico che s'avessero
gli Avari, dappoichè <i>egli poco prima,
niun conto facendo dei patti stabiliti
con Giustiniano Augusto suo zio, avea
privato gli Avari de' consueti regali</i>. Per
conseguente, se si sterminavano i Gepidi,
sarebbe facile l'occupar la Tracia e scorrere
fino a Costantinopoli. Non dispiacque
a Boiano la proposizione, e fu chiusa
la lega con condizione che vincendo,
tutto il paese de' Gepidi passar dovesse
in dominio ad essi Avari; laonde questi
collegati si prepararono alla guerra. Il
re de' Gepidi <i>Cunimondo</i>, penetrata che
ebbe questa macchina, ricorse all'imperadore
Giustino, ma non potè indurlo a
prestargli aiuto. S'è perduta la storia
del suddetto Menandro Protettore, con
restarne solamente de' frammenti, rapportati
nel primo tomo della Storia bizantina,
e però non si vede il proseguimento
della gara suddetta fra i Gepidi e
Longobardi, nè dello sterminio de' primi.
Ma ne abbiamo abbastanza per intendere
che non già nell'anno 551, come
pretese il padre Pagi, ma sì bene nel
presente 566 succedette il memorabil
fatto d'armi tra loro, che viene accennato
da Paolo Diacono <span class="fnote">[Paulus Diaconus, de Gest. Lang., lib. 1,
cap. 27.]</span>. Narra anche
egli la lega di Alboino con gli Unni,
chiamati Avari, i quali furono i primi
ad entrare ostilmente nel paese de' Gepidi.
Da tal nuova costernato Cunimondo,
si avvisò di dar prima battaglia ai
Longobardi, perchè, se gli riusciva di
averla favorevole, si prometteva poi facile
il superare anche gli Unni. Gli fallirono
i conti. Con tal ardire combatterono
i Longobardi, che la fortuna si dichiarò
in loro favore; e sì grande fu la
rabbia loro, che non diedero quartiere
ad alcuno, e fra gli altri vi lasciò la vita
lo stesso re <i>Cunimondo</i>. Però la dianzi
<span class="pagenum"><a id="Page_987"></a>[987]</span>
sì potente nazione de' Gepidi rimase disfatta;
nè ebbe più re da lì innanzi, in
guisa che a' tempi d'esso Paolo Diacono
il resto dei Gepidi era sottoposto ai Longobardi,
o pure agli Unni, cioè a' Tartari
Avari, che occuparono in tal congiuntura
il loro paese di là dal Danubio (ma
non già il Sirmio, che si trova da lì innanzi
posseduto dai Greci), e susseguentemente
si stesero per la Pannonia,
allorchè i Longobardi vennero in Italia.
Aggiungne esso Paolo Diacono che della
preda immensa toccata in sì prosperoso
conflitto ai Longobardi tutti arricchirono.
Oltre ancora ad una gran moltitudine
d'ogni sesso ed età, che fu fatta schiava,
venne alle mani del re Alboino <i>Rosmonda</i>,
figliuola dell'ucciso re Cunimondo;
e perchè era già mancata di
vita <i>Clotsuinda</i>, figliuola di <i>Clotario</i> re
de' Franchi, sua prima moglie, passò
egli alle seconde nozze con quest'altra
principessa, ma per sua grande sventura,
siccome vedremo. Giovanni abbate biclariense <span class="fnote">[Abbas Biclariensis, in Chron.]</span>
mette anche egli sotto l'imperadore
Giustino II la disfatta de' Gepidi,
benchè fuor di sito, e troppo tardi, con
aggiungnere che i tesori del re <i>Cunicmondo</i>
(così egli lo chiama) furono interamente
portati a Costantinopoli al suddetto
imperadore da <i>Trasarico</i> vescovo
ariano, e da <i>Rettilane</i> nipote d'esso re
ucciso. Evagrio anch'egli scrive che i
Gepidi consegnarono il Sirmio all'imperadore.
Di sopra abbiam detto che gli
Unni Avari andarono a far una visita
ai Franchi, probabilmente verso la Turingia.
Di questo fatto, ma con altre più
importanti circostanze, ci lasciò memoria
anche Gregorio Turonense <span class="fnote">[Gregor. Turonensis, lib. 4, cap. 23.]</span>. Narra
egli che nell'anno 561, o pure nel
susseguente, gli Unni fecero un'irruzione
nelle <i>Gallie</i>, sotto il qual nome, abusivamente
adoperato, è probabile ch'egli
intendesse il dominio dei re franchi,
steso per buona parte ancora della Germania.
Contra di questi Barbari procedette
<span class="pagenum"><a id="Page_988"></a>[988]</span>
colla sua armata il re <i>Sigeberto</i>,
e fatta giornata con loro, li ruppe e mise
in fuga. Non andò molto che per mezzo
d'ambasciatori seguì fra loro pace ed
amicizia. Secondo il medesimo autore <span class="fnote">[Gregor. Turonensis, lib. 4, cap. 29.]</span>,
tornarono dipoi gli Unni (cioè nell'anno
presente, come ci avvertì Menandro
Protettore) con pensiero di passar nelle
Gallie, cioè ne' paesi di Germania sottoposti
al re d'Austrasia Sigeberto. Questi
andò loro incontro con un esercito
composto di una gran moltitudine d'uomini
forti. Ma nel voler attaccar battaglia,
saltò addosso ai Franchi tal paura,
parendo lor di vedere delle fantasime,
che diedero alle gambe. Il buon Gregorio
Turonense attribuisce ciò alle arti
magiche degli Unni. Mentre fuggiva la
sua armata, il re Sigeberto ritiratosi in
un luogo forte, fu quivi serrato dagli
Unni. Ma siccome egli era persona galante
ed astuta, con dei regali si cavò
fuori d'impaccio; anzi trattò e conchiuse
in tale occasione con quei Barbari
una pace perpetua; e il re degli Unni,
chiamato Cagano, anch'egli inviò dipoi
parecchi doni ad esso re Sigeberto. Il
padre Daniello <span class="fnote">[Daniel, Histoire de France, tom. 1.]</span>, elegantissimo scrittore
della Storia franzese, supplendo col suo
ingegno ciò che tacquero gli antichi storici
della Francia, qui rappresenta lo
stesso re Sigeberto preso dagli Unni e
condotto alla tenda del vincitore, dove,
facendo comparire la costanza del
suo spirito, mirabilmente incantò quel
barbaro, ma insieme generoso principe.
Questi impedì che non fosse messo a
sacco il di lui equipaggio, e gliel fece
rendere. Sigeberto, avendo trovato in
esso di che fare i presenti al re degli
Unni, seppe così ben guadagnarlo, che
ne ebbe la libertà e una pace giurata
per sempre. Queste particolarità io le
cerco in Gregorio Turonense, in Fredegario,
e non le ritrovo. Richiamò Giustino
Augusto in quest'anno dall'esilio
<i>Eutichio</i> patriarca di Costantinopoli con
<span class="pagenum"><a id="Page_989"></a>[989]</span>
sua lode. Ma fu ben egli altamente biasimato
da ognuno per aver levata la vita
a <i>Giustino</i> figliuolo di <i>Germano</i> patrizio,
pronipote, come già dissi, di Giustiniano
Augusto dal lato paterno. Il valore e il
credito di questo personaggio, tutto che
quieto e fedele, faceva ombra e paura a
Giustino e a <i>Sofia</i> Augusta sua moglie.
Veggasi Evagrio <span class="fnote">[Evagr., lib. 5, cap. 1 et 2.]</span>, da cui sappiamo
che questo imperadore si diede alle delizie
anche più oscene, e cominciò sordidamente
a vendere le cariche e gli
uffizii, e fino i vescovati a persone indegne.
Fece anche morire <i>Eterio</i> e <i>Addeo</i>,
chiarissimi senatori, ma con giusta condanna,
se fu vero che avessero tramato
contro la di lui vita. Credesi ancora
pubblicata da lui in quest'anno la novella
140 riferita nel Codice di Giustiniano,
in cui concede che di comun
consenso si possa sciogliere il matrimonio
fra i coniugati: legge contraria agli
insegnamenti della religione cattolica.
</p>
<hr />
</div>

<div class="chapter">
<h2 class="hidden"><a id="DLXVII"></a>DLXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Giovanni III</span> papa 8.</td>
  </tr>
  <tr>
    <td><span class="smcap">Giustino</span> II imperadore 3.</td>
  </tr>
</table>

<p class="cons">
L'anno I dopo il consolato di <span class="smcap">Giustino
Augusto</span>.
</p>

<p>
Mette il padre Pagi console nel presente
anno <span class="smcap">Giustino</span> Augusto. Si fonda
egli ne' Fasti de' Maffei romani, da lui
non veduti, ma citati dal Panvinio; siccome
ancora sull'autorità di Mario Aventicense,
che congiunge col consolato di
Giustino la <i>Indizione XV</i>. Cita anche in suo
favore Teofane. All'incontro i cardinali
Baronio e Noris riferirono all'anno precedente
566 il consolato di Giustino Augusto,
e la loro opinione sembra a me
che sia da preferire a quella del p. Pagi.
Corippo nel panegirico di Giustino imperadore
ci fa sapere ch'egli, appena
salito sul trono, disse di voler rinnovare
la dignità del consolato:
</p>

<p>
<span class="pagenum"><a id="Page_990"></a>[990]</span>
</p>

<div class="poem">
<p><i>. . . . . . . . . . . . . nomenque negatum</i></p>
<p><i>Consulibus consul post tempora cuncta novabo.</i></p>
</div>

<p>
Perchè dunque, secondo il solito dei
precedenti novelli imperadori, non prese
egli il consolato nel primo dì di gennaio
dell'anno precedente, ed aspettò a prenderlo
un anno dopo? Nè Mario Aventicense
discorda dal Baronio, perchè
nell'anno susseguente alla morte di Giustiniano,
accaduta nel 565, rapporta il
consolato di Giustino, e lo stesso padre
Pagi confessa ch'egli pospone un
anno i fatti d'esso Augusto. Quanto a
Teofane, anch'egli sembra convenire
nella medesima sentenza, mettendo la
elezion di Giustino a dì 14 di novembre,
correndo l'<i>Indizione XIV</i>, cominciata
nel settembre. Poscia nell'anno susseguente
scrive ch'egli procedette console,
diede spettacoli, e sparse gran copia di
danaro al pubblico. Io credo poi decisa
una tal quistione da un'iscrizione che
riferirò all'anno 569, di maniera che ho
creduto di non poter qui per conto alcuno
aderire al Panvinio e al Pagi. Del
resto da lì innanzi gl'imperadori greci
solevano eglino soli procedere consoli,
e per una volta sola, contandosi poi i
susseguenti anni colla formula del <i>post
consulatum</i>, finchè essi viveano. Quali
fossero i costumi di Giustino Augusto,
l'ho poco fa accennato. Aggiungo ora
che sua moglie, cioè <i>Sofia</i>, era donna
superba, che, non contenta di voler anche
ella comandare ai popoli, cercava
anche la gloria di comandare al marito.
Da questa ambiziosa principessa l'antichissima
tradizione degl'Italiani tiene che
procedesse la rovina della misera Italia.
Seguitava <i>Narsete</i> patrizio a governar
quello regno, facendo in esso fiorir la
pace. Per attestato di Mario Aventicense <span class="fnote">[Marius Aventicensis, in Chron.]</span>,
egli avea lodevolmente fatto risorgere
Milano con varie altre città distrutte
dai Goti. Ultimamente, ad istanza
di papa <i>Giovanni</i>, gli era riuscito di aver
<span class="pagenum"><a id="Page_991"></a>[991]</span>
nelle mani <i>Vitale</i> vescovo di Altino <span class="fnote">[Paulus Diaconus, de Gest. Langob., lib. 2,
cap. 4 et seq.]</span>,
uno degli scismatici, che fuggito a Magonza,
città signoreggiata allora dai re
de' Franchi, s'era quivi per molti anni
trattenuto. Il rilegò in Sicilia, affinchè
non nudrisse nel suo popolo la disubbidienza
alla santa Sede. Ora Narsete aveva
accumulate immense ricchezze in
sedici anni del suo governo d'Italia.
Queste gli faceano guerra, perchè troppo
esposte all'invidia degl'Italiani, o forse
anche perchè non tutte giustamente
acquistate. Però in quest'anno egli fu richiamato
a Costantinopoli, per dargli un
successore. <i>Tertio anno Justini minoris
imperatoris Narsis patricius de Ravenna
evocitatus est</i>: son parole d'Agnello <span class="fnote">[Agnell., in Vita S. Agnelli, tom. 2 Rer. Ital.]</span>,
che circa l'anno 830 scrivea le Vite
degli arcivescovi di Ravenna. Attesta
anch'egli i tesori raunati da Narsete,
con soggiungere: <i>Egressus est cum divitiis
omnibus Italiae, et fuit rector XVI
annis</i>. Anche Mario Aventicense mette
la chiamata di Narsete, ma all'anno
seguente.
</p>

<p>
Paolo Diacono ci fa sapere onde
venisse la spinta data a Narsete, con dire
che avendo egli ammassate tante ricchezze,
mossi da invidia i Romani, scrissero
a Giustino Augusto e Sofia sua
moglie, rappresentando d'essere sì maltratti
ed oppressi da Narsete, che meglio
stavano sotto i Goti che sotto di lui.
Perciò pregavano l'imperadore di liberarli
da questo cattivo ministro, altrimenti
minacciavano di cercarsi altro
padrone. Montò in collera Giustino all'avviso
di questi lamenti, e subito destinò,
o pure spedì in Italia Longino, acciocchè
nè assumesse il governo, con
richiamar Narsete in Oriente. Ma Narsete,
informato di quanto da Roma era
stato scritto alla corte contra di lui, e
dello sdegno dell'imperadore, si levò
bensì di Roma, e andossene a Napoli,
ma non si attentò di proseguire il
<span class="pagenum"><a id="Page_992"></a>[992]</span>
viaggio alla volta di Costantinopoli. E
tanto più perchè o Sofia Augusta gli
avea fatto intendere, essere ormai tempo
che un eunuco par suo andasse a filar
nel serraglio delle donne in Costantinopoli;
o pure, essendo scappate queste
parole di bocca ad essa Augusta, furono
esse riferite a Narsete. Dicono, aver egli
risposto: <i>Saprò ben io ordire una tela sì fatta,
che in sua vita non potrà essa imperadrice
giammai svilupparla o disfarla</i>. E che
egli poscia segretamente inviasse messi
a consigliare <i>Alboino</i>, re de' Longobardi,
che, abbandonato il povero paese della
Pannonia, venisse nel ricco ed abbondante
d'Italia. Era egli suo amico, e si
era servito delle sue truppe per distruggere
il regno de' Goti. Ora Anastasio
bibliotecario <span class="fnote">[Anast. Biblioth., in Vita Joannis III.]</span> conferma anche egli il
ricorso fatto dai Romani alla corte, e
l'andata sua a Napoli, e l'invito mandato
ai Longobardi; soggiugnendo appresso,
che papa Giovanni frettolosamente
passò a Napoli, per pregare Narsete che
volesse tornarsene a Roma. Rispose egli:
<i>Che male ho io mai fatto ai Romani? ditemelo,
o santissimo papa. Mia intenzione
è di andare alla corte per giustificarmi,
e far conoscere a tutti s'io abbia fatto
loro del bene o del male</i>. Papa Giovanni,
<i>piuttosto v'andrò io</i>, gli replicò; e tanto
disse, che il fece ritornare a Roma, dove
da lì a non molto tempo terminò i
suoi giorni. Il corpo suo chiuso in una
cassa di piombo con tutte le sue ricchezze
fu inviato a Costantinopoli. Anche
Agnello ravennate <span class="fnote">[Agnell., in Vita Petri Senioris, tom. 2 Rer.
Italic.]</span> lasciò scritto che
Narsete arrivò al fin di sua vita in Roma
in età di novantacinque anni. Fu messa
in dubbio dal cardinal Baronio la morte
di Narsete in Roma, quasi che Gregorio
Turonense avesse scritto <span class="fnote">[Gregor. Turonensis, lib. 5, cap. 20.]</span> ch'egli andò
a Costantinopoli, e nascose in una cisterna
tutti i suoi tesori, scoperti poi sotto
Tiberio Augusto successore di Giustino: il
<span class="pagenum"><a id="Page_993"></a>[993]</span>
che non sussiste. L'autore della Miscella <span class="fnote">[Hist. Miscell., lib. 16.]</span>
e Paolo Diacono, che presero questa
favola da esso Gregorio, anch'essi
accennano che non già in Costantinopoli,
ma in una città d'Italia Narsete seppellì
quei tesori. Aggiugne il cardinale
suddetto, che Corippo <span class="fnote">[Corippus, de laudibus Justini II.]</span> ci fa vedere
Narsete in Costantinopoli, più che mai in
grazia dell'imperadore. Anzi di qui egli
credette di poter dedurre che non sussista
la voce sparsa del tradimento ordito,
con chiamare in Italia i Longobardi. Ma
il padre Pagi ha eruditamente osservato,
essere differente da <i>Narsete</i> patrizio e
governatore d'Italia quel <i>Narsete</i>, di
cui fece menzione Corippo. E giudica
poi fondata abbastanza l'opinione del
tradimento di Narsete patrizio, dacchè
ne fa menzione anche <i>Mellito</i>, autore
spagnuolo, che, secondo lui, terminò nell'anno
614 una Cronichetta, che si conserva
manoscritta in Parigi. Per altro
ogni disgrazia vuol qualche cagione, e
nelle grandi specialmente il popolo è facile
figurarsi per vero quello che taluno
comincia a dire. Non s'ha certo da
dubitare dei passi fatti dal senato romano
contra di Narsete. Anastasio ne parla
con circostanze pregnanti di verità.
Giuste conseguenze sono dipoi la collera
dell'imperadore e dello stesso Narsete.
Ma ch'egli giugnesse anche a tanta iniquità
d'inviare i Barbari in Italia, non
è già evidente. Senza che Narsete facesse
lor sapere che buon paese fosse l'Italia,
l'aveano essi imparato a conoscere
di vista, allorchè l'aiutarono a disfare
Totila re de' Goti. Era tuttavia in vigore
la memoria di quanto avevano operato
Odoacre e Teoderico. Ed, oltre a ciò, la
voce sparsa che finiva il governo di Narsete,
valente generale, e che la peste
avea fatta terribile strage in Italia, potè
somministrare un sufficiente motivo
al re <i>Alboino</i> di applicarsi alla conquista
di queste contrade. Finalmente l'essere
Narsete, ad istanza di papa Giovanni,
<span class="pagenum"><a id="Page_994"></a>[994]</span>
ritornato a Roma, non ben s'accorda
col supporlo richiamato alla corte, nè
colla pronta spedizione del successore
Longino, che forse non gli fu destinato
ed inviato se non dappoichè s'intese
la morte d'esso Narsete, accaduta non
molto dopo, e però probabilmente prima
che terminasse l'anno presente. In esso
anno ancora, per attestato di san Gregorio
Magno <span class="fnote">[Gregor. Magnus, Dialogor., lib. 3, cap. 38.
Homil. 1 in Evangel.]</span>, che dà per testimonii
i suoi occhi, furono vedute in aria figure
infocate, rappresentanti schiere d'armati
dalla parte di settentrione, creduti
preludii delle incredibili calamità che
sopravennero all'Italia: il che io rapporto
istoricamente, lasciando la libertà
ad ognuno di credere immaginazioni, e
non cifre dell'avvenire que' segni, ossia
quegli effetti naturali dell'aria. Ne fa
menzione anche Paolo Diacono. E l'antico
storico ravennate Agnello <span class="fnote">[Agnel., in Vita S. Agnelli, tom. 2 Rer. Ital.]</span> aggiugne
che la città di Fano e il castello di
Cesena furono consumati dalle fiamme
colla morte di molte persone.
</p>
<hr />
</div>

<div class="chapter">
<h2 class="hidden"><a id="DLXVIII"></a>DLXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Giovanni III</span> papa 9.</td>
  </tr>
  <tr>
    <td><span class="smcap">Giustino II</span> imperadore 4.</td>
  </tr>
</table>

<p class="cons">
L'anno II dopo il consolato di <span class="smcap">Giustino
Augusto</span>.
</p>

<p>
Per quanto ho notato nel mio <i>Tesoro
nuovo</i> delle vecchie iscrizioni, sul fine
dei fasti consolari non pare mal fondata
la opinione del cardinal Baronio, da cui
fu creduto che in quest'anno <i>Giustino</i>
Augusto procedesse console la seconda
volta, benchè il padre Pagi vi ripugni a
tutto potere. Il marchese Scipione Maffei <span class="fnote">[Maffei, Istoria Diplomatica, pag. 103.]</span>
nella sua Storia diplomatica pubblicò
uno strumento fatto in Ravenna
<i>Imp. D. N. Justino P. P. Augusto, anno
septimo, et post consulatum ejus secundo
anno quarto, sub die tertio nonarum juniarum,
indictione quarta</i>. Qui v'ha dell'imbroglio,
<span class="pagenum"><a id="Page_995"></a>[995]</span>
e, siccome osservò esso marchese,
non sarà stata ben avvertita l'indizione,
perchè l'<i>anno settimo</i> di Giustino
II cominciò nel novembre dell'anno
571; laonde cade questo strumento
nel dì 3 di giugno dell'anno 572, in cui
correva l'<i>indizione quinta</i>. Però sembra
che di qui abbiamo il <i>consolato secondo</i>
d'esso Augusto. Ma perciocchè fu più in
uso di contar gli anni dal suo primo consolato,
però anch'io userò lo stile medesimo.
Ed ecco che siam giunti ad uno
de' più funesti anni che s'abbia mai provato
l'Italia, perchè, secondo Paolo Diacono,
e giusta il più comun parere degli
eruditi, in esso venne <i>Alboino</i> re dei
<i>Longobardi</i> a mettere e a fissare con sue
genti il piede in Italia con farla divenir
teatro di lunghe e deplorabili tragedie.
Dappoichè era riuscito ad Alboino di
sconfiggere la possente nazion de' Gepidi,
dovette crescere l'orgoglio suo, e la
persuasione che tutto dovea cedere alla
forza dell'armi sue. Vero è ch'egli possedeva
un vastissimo tratto di paese,
cioè la <i>Pannonia</i> e il <i>Norico</i>, se pur tutte
erano in suo potere, provincie che allora
abbracciavano la maggior parte dell'Ungheria,
l'Austria di qua dal Danubio, la
Stiria, la Carintia, la Carniola, il Tirolo
e forse qualche parte della Baviera, nei
quali paesi per quarantadue anni la nazion
de' Longobardi era abitata, dappoichè
il re <i>Audoino</i> ve l'introdusse, e vi si
stabilì per concessione di <i>Giustiniano</i>
Augusto. Tuttavia riputando Alboino, e
con ragione, miglior paese l'Italia, a cui
si avvicinavano i suoi stati, determinò di
abbandonare affatto la Pannonia, risoluto
d'acquistare quest'altro più felice
regno. Talmente si tenne egli in pugno
un tal conquisto che, sull'esempio di <i>Teoderico</i>
re de' Goti, determinò di condurre
seco, non solamente gli uomini atti
all'armi, ma le donne ancora, i vecchi e
i fanciulli, in una parola tutta la schiatta
dei Longobardi; dell'antica origine germanica
de' quali ha trattato il Cluverio
nella sua Germania, ed io ancora nella
<span class="pagenum"><a id="Page_996"></a>[996]</span>
parte I delle Antichità Estensi. Attese
egli adunque nel precedente anno a preparar
così grande impresa, nè contento
delle sole sue forze, invitò ad unirsi seco
i <i>Sassoni</i> suoi vecchi amici <span class="fnote">[Paulus Diaconus, de Gestis Langob., lib. 2,
cap. 6.]</span>. Più di
venti mila combattenti trasse egli dalla
Sassonia, ed ancor questi menarono con
seco tutte le lor mogli e figliuoli, di maniera
che restò spopolato un tratto di quel
paese, e <i>Sigeberto</i> re d'Austrasia prese
poi il ripiego, per ripopolarlo, d'inviare
in que' siti un buon numero di famiglie
cavate dalla Svevia. Divulgatasi inoltre
la spedizione meditata da Alboino verso
l'Italia, vi concorse un'altra moltitudine
di persone di varii paesi. <i>Ed è certo</i>
(son parole del suddetto Paolo Diacono
volgarizzate) <i>che Alboino, venendo in Italia,
seco condusse molti di diverse nazioni,
che egli ed altri dei re barbari aveano
presi, come Gepidi, Bulgari, Sarmati, Pannoni,
Soavi</i> (cioè Svevi), <i>Norici ed altre
simili genti, i nomi de quali tuttavia durano
nelle ville d'Italia, dove essi abitano</i> <span class="fnote">[Idem, ibid., cap. 26.]</span>.
La speranza del guadagno mise in moto
tutti coloro. E, siccome avvertii nelle mie
Antichità Italiche <span class="fnote">[Antiq. Italic., tom. 1, Dissert. I.]</span>, porto io opinione
che, dai <i>Bavari</i>, anticamente appellati <i>Baioari</i>,
prendesse il nome una villa del
Modenese, chiamata oggidì <i>Bazovara</i>, e
nei secoli addietro <i>Raioaria</i>, allorchè essa
aveva un forte castello. Fors'anche
<i>Carpi</i>, città del ducato di Modena, dai
popoli <i>Carpi</i> dee riconoscere la sua denominazione.
Così nel territorio di Milano,
per attestato di Galvano Fiamma <span class="fnote">[Galvaneus de Flamma, Manipul. Flor.,
cap. 211 Rer. Ital., tom. XI.]</span>,
fu rinomato il contado di <i>Burgaria</i>,
che, a mio credere, prese la denominazione
dai <i>Bulgari</i>, ivi abitanti. E forse
la bella terra di <i>Soave</i> nel Veronese trasse
il suo nome dagli <i>Svevi</i>, popolo della Germania,
molti de' quali calarono in Italia
con Alboino. Dagl'Italiani la <i>Svevia</i> era
nei vecchi tempi appellata <i>Soavia</i>, come si
<span class="pagenum"><a id="Page_997"></a>[997]</span>
può vedere nelle storie di Giovanni Villani
e presso altri autori. E <i>Suavia</i> si
legge ancora ne' testi più antichi di Paolo
Diacono.
</p>

<p>
Ora l'autorità d'esso <i>Paolo Diacono</i>,
figliuolo di Varnefrido, che con chiare
note cronologiche disegna il presente
anno 568 pel primo dell'entrata de' Longobardi
in Italia, avvalorata anche da
altre pruove, è seguitata dai più saggi letterati
dei nostri tempi. Che se Mario
Aventicense <span class="fnote">[Marius Aventicens., in Chron.]</span>, autore più antico, la
mette nell'anno seguente (il che bastò
ad alcuni per abbandonar qui Paolo Diacono)
non dee già muovere noi altri,
dacchè si vede che per errore dei copisti
nella sua storia sono posticipati d'un
anno gli avvenimenti di questi tempi.
Merita bensì riflessione ciò che troviamo
scritto dall'autore della Miscella <span class="fnote">[Histor. Miscell., lib. 16 in fin.]</span>.
<i>Hujus imperatoris</i> (dic'egli parlando di
Giustino) <i>anno undecimo</i> (senza fallo qui
v'ha sbaglio) <i>qui est annus Divinae Incarnationis
DLXVIII, indictione prima,
in ipsis calendis aprilis egressi sunt Longobardi
de Pannonia</i>. Fin qui va bene,
perchè son parole prese da Paolo Diacono.
Seguita a dire: <i>Et secunda indictione
coepere praedari. Tertia vero Indictione
dominare coeperunt in Italia</i>. Il Sigonio <span class="fnote">[Sigon., de Regno Italiae, lib. 1.]</span>,
chiarissimo scrittore modenese,
seguendo questo autore, ha distinta l'epoca
dell'entrata dei Longobardi in Italia
da quella del principio del regno italico
di Alboino. Fu ripreso per questo
da Camillo Pellegrino e dal padre Pagi;
ma due letterati di buon polso, cioè il
padre abbate Benedetto Bacchini <span class="fnote">[Bachinnius, in Notis ad Agnelum, tom. 2.
Rer. Ital.]</span> e il
dottor Giuseppe Sassi <span class="fnote">[Saxius in Notis ad Sigonium, de Regn.
Italiae.]</span>, bibliotecario
dell'Ambrosiana, hanno egregiamente difesa
la sentenza del Sigonio. Nè dal testo
suddetto si dee dedurre che i Longobardi
impiegassero tutto quest'anno
<span class="pagenum"><a id="Page_998"></a>[998]</span>
in venir dalla Pannonia, nè che si stessero
colle mani alla cintola giunti che
furono in Italia. Fece Alboino molto ben
delle conquiste nel presente anno, altre
nel susseguente, ma non tali che credesse
di potersi dire padrone d'Italia. Ciò solamente,
siccome vedremo, succedette
nell'anno 570. Venendo adunque alla
feroce nazione de' <i>Longobardi</i>, Paolo Diacono
la vuol così nominata, per la lunghezza
delle barbe che portavano, perchè,
dic'egli <span class="fnote">[Paulus Diaconus, de Gest. Langobard.,
lib. 1, cap. 4.]</span>, <i>lang</i> nella loro lingua significa
<i>lungo</i>, e <i>baert barba</i>. Vien riprovata questa
opinione da alcuni che li credono
chiamati così per le aste lunghe, o pel
paese, dove abitavano; ma il Cluverio,
il Grozio ed altri aderiscono a Paolo.
Nelle più antiche memorie portano il
nome di <i>Langobardi</i> come si può veder
presso Strabone, Tacito, Tolomeo e Procopio.
Leggesi parimente così ne' testi più
antichi di Paolo Diacono, e nei diplomi
dei re longobardi e dei primi imperadori
franchi. Presso i susseguenti scrittori si
incontrano più spesso col nome di <i>Longobardi</i>.
Tuttavia, siccome osservai nelle
Antichità Italiche, ho io trovato marmi
del secolo ottavo, ne' quali chiaramente
<i>Longobardi</i> ancora si vedono appellati.
Ora il re <i>Alboino</i>, con tutta questa nazione,
uomini, donne, vecchi e fanciulli
e colle loro suppellettili, secondochè scrive
il suddetto Paolo <span class="fnote">[Idem, lib. 2, cap. 7.]</span>, <i>uscì dalla Pannonia,
correndo la indizione prima, nell'anno
di Cristo 568, nel dì dopo la Pasqua,
la qual cadde quell'anno nel dì primo
di aprile</i>, e s'inviò alla volta d'Italia. Non
dice, che egli in quel dì entrasse in Italia:
dice che uscì dalla Pannonia. Cedette
agli Avari, ossia agli Unni tartari, la <i>Pannonia</i>
suddetta con patto, se gli fosse occorso
il bisogno, di poter ritornare in
quelle contrade: patto ben difficile ad
attenersi, troppo grande essendo l'incanto
di chi possiede per qualsivoglia titolo
gli stati altrui. S'egli abbandonasse
<span class="pagenum"><a id="Page_999"></a>[999]</span>
anche tutto il <i>Norico</i>, non è pervenuto a
nostra notizia. Leggesi presso lo stesso
Paolo Diacono <span class="fnote">[Paulus Diaconus, lib. 4, cap. 40.]</span> che <i>Tasone</i> e <i>Caccone</i>,
duchi del Friuli, possederono il paese di
<i>Cilicia</i>, abitato allora dagli Sclavi; e però
sembrano stati possessori anche della
<i>Carniola</i>. Abbiamo, all'incontro, dal medesimo
storico <span class="fnote">[Idem, lib. 5, cap. 22.]</span> più sotto, che gli Sclavi
dominarono nella <i>Carintia</i>. Sicchè almen
poco si dovette stendere nella Germania
da lì innanzi la signoria de' Longobardi.
Giunto Alboino con quel gran seguito ai
confini dell'Italia, salì sopra un alto monte
di que' luoghi per vagheggiare fin dove
potea il bel paese ch'egli già contava per
suo. Era fama a' tempi di Paolo Diacono
che da lì innanzi quel monte prendesse
il nome di <i>monte del re</i>, ossia <i>Monreale</i>.
Allo strepitoso avvicinamento di questo
gran temporale, <i>Paolino</i> arcivescovo scismatico
di Aquileia si ritirò nell'isola di
Grado con tutto il tesoro della sua chiesa:
isola che col tempo giunse a far
guerra alla stessa chiesa d'Aquileia.
Non trovando Alboino ostacolo alcuno
alla sua entrata in Italia, s'impadronì
della città del <i>Foro di Giulio</i>, capo allora
della provincia, che da essa città prese
dipoi il nome di <i>Friuli</i>, e chiamata oggidì
<i>Cividal di Friuli</i>. Pensò tosto a mettere
un governatore col titolo di duca in quel
paese, ed elesse <i>Gisolfo</i> suo nipote, che
gli serviva in grado di cavallerizzo maggiore.
<i>Eidem strator erat</i>, dice Paolo,
<i>quem lingua propria marphais appellant</i>.
Non prima accettò questi il governo, che
Alboino gli avesse accordato molte nobili
famiglie di Longobardi, acciocchè
abitassero in quel paese. Gli domandò
ancor alcune razze di generose cavalle,
e le ottenne. Paolo Diacono, il cui bisavolo
o trisavolo venne con Alboino, e
piantò casa in essa città del Friuli, è diligentissimo
nel progresso della storia in
raccontare i fatti di questo ducato, che
fu il primo ad essere istituito dal re Alboino.
</p>

<p>
<span class="pagenum"><a id="Page_1000"></a>[1000]</span>
Allorchè arrivò l'esercito longobardo
al fiume Piave, <i>Felice</i>, vescovo di Trevigi,
coraggiosamente si presentò ad Alboino,
con raccomandargli il popolo della sua città
e i beni della sua chiesa. Ordinò tosto
il re con molta cortesia che gli fosse spedito
un diploma di confermazione di tutto
quanto possedeva la chiesa trivisana. Intanto
<i>Longino</i> patrizio, spedito dall'imperador
Giustino con titolo di <i>Esarco di
Italia</i>, verisimilmente era giunto a Ravenna,
dove fissò il suo soggiorno per
essere più alla portata di opporsi al torrente
che veniva ad inondare l'Italia. Non
si sa ch'egli conducesse seco rinforzo
alcuno di milizie. Quelle poche ch'egli
trovò qui le compartì nelle città più forti,
e diedesi, per quanto si può credere, a
far di grand'istanze a <i>Giustino</i> Augusto
per aver dei soccorsi. Solamente sappiamo
da Agnello Ravennate <span class="fnote">[Agnell., in Vita Petri Senioris, tom. 2
Rer. Ital.]</span>, che
egli fortificò <i>Cesarea</i> con cignerla di pali:
oggidì diciamo <i>palizzare</i>. Era questa Cesarea,
secondochè avvertì Girolamo Rossi <span class="fnote">[Rubeus, Hist. Ravenn., lib. 3.]</span>,
un borgo fuori di Ravenna a guisa
di città posto fra essa Ravenna e
Classe. Giordano storico <span class="fnote">[Jordan., de Reb. Get., cap. 29.]</span> scrive appunto
così: <i>Trino urbs ipsa</i> (Ravenna)
<i>vocabulo gloriatur, trigeminaque positione
exultat: idest, prima Ravenna, ultima
Classis, media Caesarea</i>. Vennero poscia
pacificamente in poter de' Longobardi
<i>Vicenza</i>, <i>Verona</i>, e gli altri luoghi della
provincia della Venezia, a riserva di
<i>Padova</i> e di <i>Monselice</i>, che guernite di
sufficiente presidio si misero alla difesa.
Queste fortezze arrestarono i passi di Alboino,
e tanto più perchè essendo scorsi
fin sotto <i>Mantova</i>, trovarono che anche
quella città s'era accinta a far testa. Per
tanto determinò di non procedere più
oltre e di prendere il quartiere del verno
in quella provincia, per vedere se gli riuscisse,
con bloccare in quel tempo esse
città resistenti, di forzarle alla resa. Racconta
<span class="pagenum"><a id="Page_1001"></a>[1001]</span>
il sopraccitato Agnello, che <i>Pietro</i>
seniore Arcivescovo di Ravenna <i>secunda
indictione consecratus est Romae absque
jejunio, XVII kalendas octobris</i>. Soggiunge
appresso: <i>Eo anno occupata Venetia
a Longobardis est, et invasa, absque
bello expulsi sunt</i>: forse <i>potiti sunt</i>.
Nell'anno presente l'<i>Indizione seconda</i>
cominciò a correre nel settembre; e però
non più che la provincia della Venezia
conquistarono in quest'anno i Longobardi,
e senza contrasto. Nota in fine
Paolo Diacono che ne' primi mesi dell'anno
presente cadde tanta neve nelle
pianure d'Italia, quanta ne suol venire
ne' più alti luoghi delle Alpi, e che, ciò
non ostante, si ebbe poi tanta abbondanza
di raccolto, che non v'era memoria
d'altra simile.
</p>
<hr />
</div>

<div class="chapter">
<h2 class="hidden"><a id="DLXIX"></a>DLXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Giovanni III</span> papa 10.</td>
  </tr>
  <tr>
    <td><span class="smcap">Giustino II</span> imperadore 5.</td>
  </tr>
  <tr>
    <td><span class="smcap">Alboino</span> re 1.</td>
  </tr>
</table>

<p class="cons">
L'anno III dopo il consolato di <span class="smcap">Giustino
Augusto</span>.
</p>

<p>
Appartiene all'anno presente una
iscrizione scoperta in Capoa nel dì 5 di
novembre dell'anno 1689, nel giardino
de' padri di san Pietro d'Alcantara, del
monistero di san Bonaventura.
</p>

<p class="center">
HIC REQUIESCIT IN SOMNO PACIS<br />
IUSTINA ABBATISSA FUNDATRIX<br />
SANCTI LOCI HUIUS QUAE VIXIT<br />
PLUS MINUS ANNOS LXXXV DEPOSITA<br />
SUB DIE KALENDARUM NOVEMBRIUM<br />
IMP. D. N. N. IUSTINO P. P. AUG.<br />
ANN. III P. C. EIUSDEM INDICTIONE TERTIA.
</p>

<p>
Nel settembre di quest'anno cominciò
a correr l'<i>Indizione III</i>, e per conseguenza
nel novembre susseguente fu
posta questa iscrizione. Ora dicendosi
ivi che quest'anno è il <i>terzo dopo il consolato
di Giustino Augusto</i>, necessariamente
il consolato stesso, secondo l'uso
degli antichi, s'ha da mettere nell'anno
<span class="pagenum"><a id="Page_1002"></a>[1002]</span>
566, come immaginò il cardinal Baronio,
e non già nell'anno 567, come pretese
il padre Pagi. Di qui ancora impariamo,
come già s'erano introdotti in Italia i
monisteri delle sacre vergini, e che aveano
le loro badesse sotto la regola di san
Benedetto. Di questo monistero non ebbe
notizia il padre Mabillone. Venendo
ora ai fatti d'Italia, dico, con dispiacere,
che non abbiamo un filo sicuro per ben
distinguere i tempi dell'imperio dei Longobardi
in Italia, perchè Paolo Diacono
neppur egli l'ebbe, e a lui parimente
mancarono molte notizie di questi tempi.
Tuttavia, benchè il Sigonio differisca
fino all'anno presente la conquista della
provincia veneta, a me nulladimeno è
sembrato più probabile, per le ragioni
addotte, che si abbia essa a riferire all'anno
precedente. Nel presente attese, a
mio credere, il barbaro re a tor di mezzo
l'impedimento ai suoi passi di <i>Mantova</i>.
Non ne parla il suddetto storico; ma andando
innanzi, scorgeremo che quella città
venne in suo potere, e verisimilmente
quest'anno, al contrario di <i>Cremona</i> che
si sostenne. <i>Trento</i> ancora, colla sua
provincia, o in questo o nel precedente,
si sottomise all'armi de' Longobardi, e
la stessa disavventura provarono le città
di <i>Brescia</i> e di <i>Bergamo</i>, senza apparire
se la forza dell'armi o il solo timore le
inducesse ad aprire le porte. Altrettanto
è da dire di <i>Milano</i>. Sappiamo solamente
di certo, attestandolo Paolo Diacono <span class="fnote">[Paulus Diaconus, de Gest. Langob., lib. 2,
cap. 25.]</span>,
che <i>Alboino</i> entrò in questa città (già
rimessa in piedi per cura di Narsete)
nel dì 3 settembre <i>indictione ingrediente
tertia</i>, e per conseguente nel presente
anno 569, in cui nel dì primo di esso
mese cominciava a correre <i>l'indizione
terza</i>. Dal conquisto di questa nobil città
vo in conghietturando che Paolo Diacono
cominciasse a numerar gli anni
del regno di Alboino. Ora <i>Onorato</i> arcivescovo
di essa città, o prima che v'entrassero
i Longobardi, o dappoichè vi
<span class="pagenum"><a id="Page_1003"></a>[1003]</span>
furono entrati, se ne fuggì a Genova.
Non c'è sufficiente autorità per credere
ch'egli, dopo aver consigliata la resa
della città, oppresso dal dolore di vederla
saccheggiata contro i patti, se ne partisse,
come ha creduto taluno. Landolfo
seniore <span class="fnote">[Landulphus Senior, in Chron., tom. 4
Rer. Ital.]</span>, storico milanese del secolo
undecimo, descrive questo saccheggio
con tanti anacronismi e spropositi, che
neppur nella sostanza merita fede. Questa
disgrazia di Milano, se fosse vera,
l'avrebbe saputa e notata Paolo Diacono,
tanto più antico di Landolfo. Quando
poi si ammetta ciò che gli antichi
cataloghi degli arcivescovi di Milano,
pubblicati dal padre Papebrochio e Mabillone,
e da me nella seconda parte del
tomo primo <i>Rerum Italicarum</i>, scrivono
di esso Onorato, cioè ch'egli solamente
<i>due anni</i> governasse la Chiesa milanese:
converrà dire che egli poco dopo la sua
andata a Genova mancasse di vita come
osservò il Sassi bibliotecario dell'Ambrosiana <span class="fnote">[Saxius, in Notis ad Sigonium de Regno
Italiae.]</span>.
Quello poi che specialmente
è degno d'osservazione, e risulta da
una lettera di san Gregorio Magno <span class="fnote">[Gregor. M., lib. 4, ep. Edition Benedictin.]</span>,
scritta a <i>Costanzo</i> arcivescovo parimente
di Milano, si è che <i>Lorenzo juniore</i> fu
eletto successore di Onorato in Genova
dal clero e da molti nobili e cittadini
milanesi, i quali per timore de' Barbari
s'erano colà ritirati, come lo stesso
san Gregorio attesta in un'altra lettera <span class="fnote">[Greg. M., lib. 2, ep. 30.]</span>.
Dall'antica tradizione de' Milanesi
si ha che in Milano dagli scismatici
fosse eletto nello stesso tempo arcivescovo
un <i>Frontone</i>, intorno al quale abbiamo
un favoloso racconto del suddetto
Landolfo storico di quella città. Ma <i>Lorenzo</i>
legittimo pastore, affine d'essere
approvato dal papa, fu obbligato ad inviare
a Roma una carta di assicurazione,
in cui accettava il concilio quinto generale,
e condannava i tre capitoli. Questa
<span class="pagenum"><a id="Page_1004"></a>[1004]</span>
carta fu sottoscritta dai più nobili fra i
Romani, <i>inter quos ego quoque</i> (aggiugne
il santo pontefice) <i>tunc urbanam
praeturam</i> (<i>praefecturam</i> ha un altro
testo) <i>gerens, pariter subscripsi</i>: importante
notizia che comincia a farci
conoscere questo insigne pontefice, da
cui tanto splendore s'accrebbe dipoi
alla santa Chiesa romana, e che circa
questi tempi in abito secolare esercitava
la pretura o prefettura di Roma.
</p>

<p>
Dappoichè Alboino fu divenuto padron
di Milano, le soldatesche longobarde
si stesero per tutta la Liguria, e
la ridussero quasi tutta alla loro ubbidienza.
Secondo l'uso di questi tempi,
diverso da quel de' Romani, questa provincia
portava il nome di Liguria, ed
abbracciava allora Milano, Pavia, Novara,
Vercelli, quello che oggidì chiamiamo
Monferrato, il Piemonte e tutta
la riviera di Genova. Ed appunto abbiamo
da Paolo Diacono che le città marittime,
come Genova, Albenga, Savona
(se pur questa è delle antiche città),
Monaco ed altre per allora tennero saldo
contra l'empito de' Longobardi. Ma
soprattutto la città di <i>Ticino</i>, ossia di
<i>Pavia</i>, sì per le buone sue fortificazioni,
come pel numeroso presidio romano e
pel coraggio de' cittadini, si mostrò alienissima
dall'accettare il giogo dei Longobardi.
Però Alboino, a cui sopra ogni
altra cosa premeva il conquisto di quella
città, ne intraprese l'assedio, portandosi
con parte dell'esercito dal lato occidentale,
dov'è ora il monastero di san Salvatore.
L'altra parte passò a saccheggiar varii
paesi, con penetrare anche di là dall'Apennino
verso il Genovesato, ma senza
poter mettere piede in quelle città,
siccome abbiam detto. A queste calamità
della Liguria, nel presente anno, s'aggiunse
una terribil carestia, succeduta
all'abbondanza dell'anno precedente.
Intanto non resta memoria che <i>Giustino</i>
imperadore, principe riuscito alla pruova
troppo debole per sostenere il peso
d'un grande imperio, soccorresse a bisogno
<span class="pagenum"><a id="Page_1005"></a>[1005]</span>
dell'opressa Italia. Abbiamo bensì
da Menandro Protettore <span class="fnote">[Hist. Byz., tom. 1, pag. 151.]</span> una notizia
che non si dee ommettere: cioè che
esso Augusto <i>circa il fine del quarto
anno del suo imperio</i> (e però nel presente
anno, perchè il quarto ebbe principio
nel dì 14 di novembre dell'anno
precedente) <i>ne' primi giorni d'agosto</i>,
inviò un'ambasciata ai <i>Turchi</i>, che una
volta erano chiamati <i>Saci</i>. Era allora
principe di quella nazione <i>Disabolo</i>, portante
anch'egli il titolo di <i>Cagano</i>, titolo
parimente usato, siccome dicemmo, dal
principe degli Avari, con intendersi perciò
che questo era nome non proprio,
ma di dignità. Ora i <i>Turchi</i> si contavano
anch'essi fra le nazioni della Tartaria.
<i>Hunni, quos Turcos nucupamus</i>, dice
Teofane <span class="fnote">[Theoph., in Chronogr.]</span> all'anno 571. Plino <span class="fnote">[Plin., lib. 6, cap. 7.]</span>,
se pure non è guasta ne' suoi testi quella
lezione, mostra che anche a' suoi dì
erano conosciuti i <i>Turchi</i>. E v'ha taluno
che sospetta avere infino Erodoto avuta
notizia di questo popolo. Comunque sia,
certo è che nel secolo, di cui ora trattiamo,
era esso celebre nella Tartaria,
e, per testimonianza di Menandro, potentissimo.
E ciò vien confermato da
Evagrio <span class="fnote">[Evagr., l. 5, cap. 1 et 2.]</span>, là dove scrive che gli Unni
<i>Avari</i>, non potendo resistere alla possanza
e fierezza de' <i>Turchi</i> lor confinanti,
furono obbligati a mutar paese; eppure
parla di quegli stessi Avari che abbiam
già veduti divenir padroni del Sirmio,
della Dacia e della Pannonia, con giugnere
dipoi a tanta possanza, che fecero
tremar l'Italia tutta, siccome vedremo.
Ho voluto far menzione dell'antichità e
della forza e nazion de' <i>Turchi</i>, perchè
costoro in fine son quegli stessi che,
dopo il mille, fondarono nell'Asia e poscia
dilatarono per l'Europa e per l'Africa
quella sterminata monarchia, nemica
del nome cristiano, che da tanti
secoli si sostiene in piedi, ma pareva che
<span class="pagenum"><a id="Page_1006"></a>[1006]</span>
negli anni addietro si andasse accostando
secondo l'uso delle umane cose, alla
sua rovina: e pure non è così.
</p>
<hr />
</div>

<div class="chapter">
<h2 class="hidden"><a id="DLXX"></a>DLXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXX</span>. Indizione <span class="scp">III</span>.</td>
  </tr>
  <tr>
    <td><span class="smcap">Giovanni III</span> papa 11.</td>
  </tr>
  <tr>
    <td><span class="smcap">Giustino II</span> imperadore 6.</td>
  </tr>
  <tr>
    <td><span class="smcap">Alboino</span> re 2.</td>
  </tr>
</table>

<p class="cons">
L'anno IV dopo il consolato di <span class="smcap">Giustino
Augusto</span>.
</p>

<p>
Seguitò in quest'anno il re <i>Alboino</i>
ad assediare la città di Pavia. Intanto
la maggior parte de' suoi si stese a conquistar
quanto paese potè e a saccheggiar
quanto loro veniva alle mani. In
questi tempi, se non prima, s'impadronirono
essi della maggior parte dell'Emilia,
cioè di Tortona, Piacenza, Parma,
Reggio e Modena. Si avanzarono questi
Barbari per la Toscana; presero Spoleti,
e tutta o quasi tutta l'Umbria, e forse
alcuna delle città oggidì costituenti la
Marca d'Ancona <span class="fnote">[Paulus Diaconus, de Gestis Langob., lib. 2,
cap. 26.]</span>. Roma con alcune
città circonvicine, si conservò all'ubbidienza
dell'imperadore; e <i>Longino</i> esarco
difese anch'egli Ravenna con alcune
o con tutte le città della Flaminia.
Tanto avanzamento dell'armi longobardiche
viene attribuito da Paolo Diacono
all'aver que' Barbari trovata l'Italia in
una somma debolezza a cagion della
peste precedente che avea spogliato di
tanti abitatori le città e campagne, e dell'orribil
carestia che tuttavia si facea
sentire per tutta l'Italia. Perciò non vi
era chi potesse resistere, massimamente
contra sì gran moltitudine di Barbari, e
tanto più perchè da Costantinopoli non
veniva soccorso alcuno. Mancò di vita
circa questi tempi, per quanto crede il
cardinal Baronio, nell'anno antecedente,
com'è più probabile, <i>Paolino</i> I, arcivescovo
di Aquileia, cioè quegli che cominciò
lo scisma della sua Chiesa e de' vescovi
suoi suffraganei contro la sede
apostolica, opponendosi al sentimento
<span class="pagenum"><a id="Page_1007"></a>[1007]</span>
della Chiesa universale, coll'impugnare
dei decreti del concilio quinto generale.
Egli è chiamato <i>patriarca</i> da Paolo Diacono;
ma non sappiam di certo che egli
fosse il primo ad arrogarsi questo titolo
grandioso. Certo si trova dai suoi successori
usato un tal distintivo dagli altri
arcivescovi d'Occidente. Ed è ben vero
che, siccome osservammo nell'anno
532 <span class="fnote">[Cassiod., lib. 9, epist. 15.]</span>, Atalarico re dei Goti col nome
di <i>patriarchi</i> disegnò i metropolitani, e
si trovava dato questo titolo anche ad
altri arcivescovi; ciò non ostante, è sembrato
ad alcuni <span class="fnote">[Du-Chesne Scriptor. Rer. Franc., tom. 1,
pag. 874.]</span> che gli arcivescovi
aquileiensi scismatici assumessero ambiziosamente
questo titolo per mostrare
un'indipendenza dai romani pontefici:
titolo continuato dipoi per connivenza
anche ne' successori cattolici, e non solo
ne' vescovi di Aquileia oggidì abitanti in
Udine, ma in quelli ancora di Grado,
che furono una sezione della chiesa aquileiense,
la dignità de' quali ultimi fu poi
nel secolo decimoquinto, trasferita nei
vescovi di Venezia. Ma intorno a questa
disputa è da vedere quanto ha scritto il
padre de Rubeis <span class="fnote">[De Rubeis, Dissert. et Monum. Ecclesiae
Acquilejensis.]</span> dell'ordine dei Predicatori.
Ed ancor qui può parere che
il cardinal Baronio, fuor di tempo, faccia
da interprete dei giudizii di Dio, quasichè
Dio in vendetta di questi scismatici
(parla di Aquileia e di Milano) chiamasse
in Italia la gente fiera de' Longobardi,
e consumasse e divorasse le
loro diocesi colle spade di que' Barbari
crudeli, quando all'incontro Roma restò
intatta dal furor di costoro. Ma per
disgrazia tutto il contrario avvenne. Non
si sa che i vescovi e popoli scismatici
patissero tante calamità, quante ne immagina
il padre degli Annali ecclesiastici.
Anzi, siccome osservò il cardinal Noris <span class="fnote">[Noris, Dissertat. de Synodo V cap. 9, §. 3.]</span>,
più orgogliosi divennero da lì
innanzi, e si fortificarono maggiormente
<span class="pagenum"><a id="Page_1008"></a>[1008]</span>
nel lor scisma i vescovi prevaricatori
sottoposti al dominio longobardico, perchè
non più temevano del braccio secolare
di chi comandava in Roma. E,
per lo contrario, furono messi a sacco
tanti altri paesi d'Italia e disfatte tante
città, ch'erano ubbidientissime al romano
pontefice. Nè fu già presa Roma
dai Longobardi, pure patì anche essa
innumerabili insulti e danni da que' Barbari,
come abbiamo da san Gregorio
Magno e da altre memorie di questi
tempi. Oltre di che lo stesso Baronio <span class="fnote">[Baron., Annal. Eccl. ad ann. seq. 571.]</span>
riconosce gl'imperadori d'Oriente, allora
padroni di Roma, <i>quibusvis Barbaris
adversus Romanos truciores</i>. Or veggasi,
come ben cammini il volere con
tanta facilità entrare ne' gabinetti di Dio.
Abbiamo poi da Agnello Ravennate <span class="fnote">[Agnell., in Vita Petri Senioris, tom. 2 Rer.
Italic.]</span>,
che nell'anno V di Giustino secondo,
principalmente spettante all'anno presente,
fu spaventosamente afflitta l'Italia
tutta dalla pestilenza dei buoi. Il che
vien confermato da Mario Aventicense <span class="fnote">[Marius Aventicensis, in Chron.]</span>,
con aggiungnere che perì anche
una gran quantità di persone da dissenterie
e vaiuoli.
</p>
<hr />
</div>

<div class="chapter">
<h2 class="hidden"><a id="DLXXI"></a>DLXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Giovanni III</span> papa 12.</td>
  </tr>
  <tr>
    <td><span class="smcap">Giustino II</span> imperadore 7.</td>
  </tr>
  <tr>
    <td><span class="smcap">Alboino</span> re 3.</td>
  </tr>
</table>

<p class="cons">
L'anno V dopo il consolato di <span class="smcap">Giustino
Augusto</span>.
</p>

<p>
Continuò ancora nell'anno presente
il re <i>Alboino</i> l'assedio di Pavia. Potrebbe
poi essere che circa questi tempi seguisse
ciò che narra il suddetto Agnello <span class="fnote">[Agnell., ibidem.]</span>, con
dire, che dopo avere i Longobardi fatte
delle scorrerie in Toscana fino a Roma,
diedero alle fiamme <i>Pietra Pertusa</i>, fortezza
inespugnabile, in questi tempi, e
nominata più volte da Procopio. Era
<span class="pagenum"><a id="Page_1009"></a>[1009]</span>
situata questa presso il fiume Metauro di
sotto da Urbino sopra un sasso scosceso.
Aggiugne il medesimo autore, che impadronitisi
i Barbari anche del <i>Foro di
Cornelio</i>, città detta Flamina, la fortificarono
a tutto lor potere. Questa dal
castello ivi fabbricato, che per testimonianza
di Paolo Diacono, fu appellato <i>Imola</i>,
prese poi il nome che, ha tuttavia.
Ma s'è così, par ben difficile a credere
che i Longobardi si lasciassero addietro
la città di Bologna senza impadronirsene.
Alcuni scrittori moderni rapportano la
suddetta edificazion d'Imola ai tempi di
Clefo successor d'Alboino; ma neppur essi
hanno pruove sicure di questo tempo. Non
è improbabile (e pare che Leone Ostiense
ve lo additi) che circa questi medesimi
tempi i Longobardi, conquistato <i>Benevento</i>
colla maggior parte di quel che ora
si chiama regno di Napoli, quivi fondassero
l'insigne e vasto ducato di Benevento,
con esserne creato primo duca
<i>Zottone</i>. Questa opinione piacque a Scipione
Ammirato, e fu insinuata dal padre
Antonio Caracciolo, fondandola eglino
sull'aver detto Paolo Diacono, che
questo Zottone tenne quel ducato per lo
spazio di vent'anni, combinando poi tal
asserzione colla cronologia de' susseguenti
duchi. Nondimeno il vero è che neppur
Paolo Diacono ben conobbe il principio
del ducato beneventano. E però tanto
meno è a noi permesso di scoprirlo con
certezza, mancandoci tante storie ed
aiuti, che pure restavano a' tempi di Paolo.
Che se Camillo Pellegrino <span class="fnote">[Peregrinus, in Dissert. de origin. Ducat.
Beneventani.]</span> credette e
volle far credere che i Longobardi, venuti
in aiuto di Narsete contra de' Goti,
avessero piantate le fondamenta di questo
ducato, a me non sembra degna una
tal opinione di quel cospicuo letterato,
sì occhiuto in tanti altri punti di storia
quale egli fu. Si sa che Narsete cacciò
tosto fuori d'Italia gli ausiliarii Longobardi,
perchè troppo maneschi e rapaci. Godeva
in questi tempi una tollerabil pace
<span class="pagenum"><a id="Page_1010"></a>[1010]</span>
l'imperio d'Oriente, benchè governato
da <i>Giustino</i>, principe di poca levatura,
e che sembra aver troppo negligentate
le cose d'Italia. Per poca avvertenza di
lui, o de' ministri suoi, come s'ha da
Evagrio <span class="fnote">[Evagr., lib. 5, cap. 7.]</span> e da Teofilatto <span class="fnote">[Theophilactus, lib. 3, cap. 8.]</span> istorici, si
ruppe la pace fra i Greci e i Persiani,
con insorgere una guerra funestissima,
la quale per venti anni durò, e riuscì un
seminario di calamità per le provincie
poste fra i due avversarii imperii.
</p>
<hr />
</div>

<div class="chapter">
<h2 class="hidden"><a id="DLXXII"></a>DLXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Giovanni III</span> papa 13.</td>
  </tr>
  <tr>
    <td><span class="smcap">Giustino II</span> imperadore 8.</td>
  </tr>
  <tr>
    <td><span class="smcap">Alboino</span> re 4.</td>
  </tr>
</table>

<p class="cons">
L'anno VI dopo il consolato di <span class="smcap">Giustino
Augusto</span>.
</p>

<p>
L'assediata città di Pavia si sosteneva
tuttavia contra del furore de' Longobardi;
ma potrebbe essere ch'ella si rendesse
ai medesimi verso il fine del presente
anno, perchè ignoriamo il tempo
in cui fu dato principio a quell'assedio.
Paolo Diacono <span class="fnote">[Paulus Diaconus, de Gestis Langob., lib. 2,
cap. 27.]</span> attesta ch'esso durò
<i>per tre anni ed alquanti mesi</i>. Se nel settembre
dell'anno 569 avessero cominciato
i Longobardi a stringerla, verisimil sarebbe
la sua caduta nel cadere di questo
anno. Sia ad altri lecito il differirla ai
primi mesi del seguente. Abbiamo dunque
dal suddetto Paolo che quella città,
dopo sì lunga ed ostinata difesa, finalmente
per mancanza di viveri aprì le
porte ad <i>Alboino</i>. Nel voler egli entrare
per la porta orientale di san Giovanni,
sotto d'essa gli cadde il cavallo; nè questo
si voleva rizzare, per quanto il re
adoperasse gli sproni, e il suo cavallerizzo
colla frusta il percotesse. Allora uno dei
suoi uffiziali, persona timorata di Dio,
gli disse: <i>Ah, signore, vi sovvenga che
giuramento abbiate fatto. Guastatelo, ed
entrerete nella città. Questo povero popolo
<span class="pagenum"><a id="Page_1011"></a>[1011]</span>
è popolo cristiano</i>. Il giuramento, dianzi
fatto da Alboino in collera, era di mettere
a fil di spada tutti i Pavesi, perchè non
s'erano in tanto tempo voluti mai rendere.
Ritrattollo Alboino, ben conoscendo
che all'adempimento d'esso non era
tenuto; ed allora, balzando tosto in piedi
da sè il destriero, entrò il re nella città
senza far male ad alcuno, e andò a stanziare
nel palazzo già fabbricato dal re
<i>Teoderico</i>. Tornato intanto il cuore in
corpo ai cittadini, concorsero tutti a ringraziarlo
e a riconoscerlo per loro principe.
Ancor qui merita d'esser osservata
la clemenza d'Alboino, tuttochè barbaro.
Se si avesse a prestar fede a Mario Aventicense <span class="fnote">[Marius Aventicensis, in Chron.]</span>
poco avrebbe goduto il re
Alboino della sua terrena felicità, scrivendo
egli che nell'anno presente, correndo
la <i>indizione quinta</i>, seguì la sua
morte. Anche l'abbate Biclariense <span class="fnote">[Abbas Biclariensis, in Chron.]</span>
sembra del medesimo parere. Ma il cardinal
Baronio, anticipando ancora questo
tempo, fa terminare la vita di Alboino
nell'anno precedente 571, fondandosi
sulle parole di Paolo, che scrive essere
durato il regno d'Alboino <i>per tre anni e
sei mesi</i>, e deducendo questi tre anni e
mesi sei dall'ingresso de' Longobardi in
Italia, cioè dall'anno 568. Perchè noi
tutti ci troviamo qui nel buio, ed in ogni
sentenza occorrono delle difficoltà; però
è permesso a ciascun di seguitar l'opinione
che gli sembra più verisimile.
Quanto a me, rapporterò all'anno seguente
la morte d'esso re, che certo
non può essere accaduta nell'anno 571,
come si figurò il Baronio, quantunque
paia assistere alla di lui opinione il suddetto
Mario, che posticipa d'un anno altri
avvenimenti, d'allora, e sia per lui Agnello
Ravennate, le cui parole riferirò
fra poco.
</p>
<hr />
</div>

<div class="chapter">
<p>
<span class="pagenum"><a id="Page_1012"></a>[1012]</span>
</p>

<h2 class="hidden"><a id="DLXXIII"></a>DLXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Giovanni III</span> papa 14.</td>
  </tr>
  <tr>
    <td><span class="smcap">Giustino II</span> imperadore 9.</td>
  </tr>
  <tr>
    <td><span class="smcap">Clefo</span> re 1.</td>
  </tr>
</table>

<p class="cons">
L'anno VII dopo il consolato di <span class="smcap">Giustino
Augusto</span>.
</p>

<p>
Mette il cardinal Baronio nell'anno
precedente la morte di papa <i>Giovanni III</i>,
per avere anticipato di un anno la sua
creazione. Pretende il padre Pagi <span class="fnote">[Pagius, Critic. Baron.]</span>, a
cui tengo dietro anch'io, ch'egli compiesse
la carriera del suo pontificato e
della sua vita nell'anno presente a dì 13
di luglio. Dopo la di lui morte restò vacante
gran tempo la cattedra di san Pietro, nè
in quest'anno fu eletto altro papa; o, se
fu eletto, non venne consecrato: segno
che Roma dovea trovarsi in grandi angustie
e confusioni, a cagione de' Longobardi,
i quali infestavano i suoi contorni,
ed arrivarono talvolta fino alle porte di
essa città. Ma troppo scarse son pervenute
a noi le notizie degli avvenimenti
funesti di questi tempi. Paolo Diacono
ne seppe poco anch'egli: eppure non abbiam
se non lui che ci abbia conservata
qualche memoria d'allora, ma senza distinguere
gli anni, di maniera che per
istabilire il tempo preciso di que' pochi
fatti che restano, bisogna camminare a
tentone. Ora dico che verisimilmente nell'anno
presente, oppure nel susseguente,
succedette la morte del re <i>Alboino</i>. Non
abbiamo altro lume per assegnar questo
tempo, se non le poche parole di Paolo
Diacono, che scrive aver egli regnato in
Italia <i>tre anni e sei mesi</i>. Dopo aver noi
veduto ch'egli solamente nel settembre
dall'anno 569 entrò in Milano, e spese
<i>tre anni e qualche mese</i> per ridurre alla
sua ubbidienza Pavia, non resta luogo a
credere ch'egli fosse levato di vita nell'anno
571, come s'avvisò di dire il cardinal
Baronio, perchè sarebbe morto
prima d'aver preso Pavia. Difficilmente
<span class="pagenum"><a id="Page_1013"></a>[1013]</span>
ancora per la medesima ragione si può
fissar la sua morte nell'anno 572. Mario
Aventicense e l'abbate Biclariense,
citati dal padre Pagi per tale opinione,
han troppo slogate l'ossa in questi tempi.
Di Mario lo confessa lo stesso Pagi.
E il Biclariense, mettendo la morte di
<i>Cunimondo</i> re dei Gepidi un anno prima
della morte del re Alboino, fa conoscere
quanto poco sia da fidarsi di lui ne' fatti
de' Longobardi. Il Sigonio poi lo rapporta
all'anno 574, e concorre nel medesimo
parere il padre Pagi, con allegare
Ermanno Contratto <span class="fnote">[Hermannus Contractus, in Chron.]</span> e Sigeberto <span class="fnote">[Sigebertus, in Chronico.]</span>,
che appunto ne parlano a quell'anno.
Anzi dic'egli che niuno meglio d'esso
Ermanno ha inteso quello che volle dir
Paolo Diacono, notando all'anno 571 la
resa di <i>Pavia</i>, ed aggiugnendo che Alboino
<i>sedem ibi regni statuens tres annos et sex
menses in Italia regnavit</i>. Ma questo non
può sussistere, cioè che dalla presa di
Pavia cominciasse l'epoca del regno di
Alboino, essendo per le cose dette chiaro
che non potè quella città venire alle mani
de' Longobardi nell'anno 571, e su tal
supposto sarebbe morto Alboino nel 575,
o nel 576. Ermanno ci dà anche la morte
di Sigeberto re de' Franchi in esso
anno 574; eppure il padre Pagi, e la
corrente de' letterati il fa morto nell'anno
575. Quanto allo storico Sigeberto,
a cui dà tanta autorità il padre Pagi, che
vuole s'abbiano a correggere gli errori di
Paolo Diacono con quanto lasciò scritto
esso Sigeberto, strana è questa pretensione.
Nè Sigeberto nè Ermanno Contratto
ebbero davanti agli occhi, in iscrivendo
de' Longobardi, se non l'unico Paolo
Diacono. E di sopra all'anno 551 vedemmo
rapportata, con solenne errore,
da esso Sigeberto la morte di Alboino
re de' Longobardi all'anno 543.
</p>

<p>
Quanto a me dunque crederei più
probabile (come ancora la credette il
padre Bacchini) che seguisse la morte
violenta del re <i>Alboino</i> nell'anno presente
<span class="pagenum"><a id="Page_1014"></a>[1014]</span>
573. Essendo in questi tempi Milano
metropoli e capo della Liguria, da
che riuscì ad Alboino di entrarne in possesso,
verisimilmente fu egli allora acclamato
re. E contando dal dì 4 di settembre
dell'anno 569, in cui succedette
la presa di Milano, <i>tre anni e sei mesi</i>
ch'egli regnò, viene a cader la sua morte
nell'anno presente 573, correndo tuttavia
l'anno quarto del suo regno. Agnello
Ravennate <span class="fnote">[Agnell., in Vita Petri Senioris, tom. 2
Rer. Italic.]</span> scrive che Alboino fu
levato dal mondo <i>imperante Justino II,
anno VI jussu uxoris suae Rosmundae
IV kalendas julias</i>. Secondo i conti nostri,
l'<i>anno sesto</i> di Giustino II imperadore
correva nell'anno 571. Però, a
tenore delle ragioni addotte, non si può
abbracciare la di lui opinione. Probabilmente
quel testo è scorretto, e in vece di
<i>anno VI</i>, Agnello avea scritto <i>anno VIII</i>.
Notissima è la cagione e la maniera della
morte di Alboino; tuttavia il corso della
storia richiede che ancor io ne faccia menzione <span class="fnote">[Paulus Diaconus, de Gest. Lang., lib. 2,
cap. 28.]</span>.
Trovavasi questo re vittorioso
in Verona, dove un giorno fece un solenne
banchetto ai suoi uffiziali. Aveva
egli fatto legare in oro il cranio del nemico
<i>Cunimondo</i> re dei Gepidi, da lui
ucciso in battaglia, e in quello beveva:
barbarica galanteria ed invenzione, di
cui è buon testimonio Paolo Diacono,
che giura d'aver veduto il medesimo teschio,
mostratogli dal re <i>Ratchis</i>. Riscaldato
il re barbaro dal vino, bestialmente
invitò <i>Rosmonda</i> sua moglie a bere allegramente
in quella funesta tazza, perchè
berrebbe in compagnia di suo padre. Era
ella, siccome altrove dicemmo, figliuola
del medesimo estinto re Cunimondo. Fu
questa una stoccata al cuore della misera
principessa, laonde inviperita cominciò
tosto a macchinarne la vendetta: e comunicato
il suo pensiero ad <i>Elmigiso</i>, scudiere,
e fratello di latte d'Alboino, fu consigliata
ad adoperar <i>Perideo</i>, uomo di
<span class="pagenum"><a id="Page_1015"></a>[1015]</span>
gran forza, per levar di vita il marito.
Ma non bastando le parole ad indurre
Perideo a tentare un tal misfatto, la regina
prese un altro spediente. Sapeva
ella qual amicizia passasse fra una sua
cameriera e Perideo; perciò concertò con
essa di prendere segretamente il di lei
luogo, allorchè Perideo venisse a giacere
con lei. Credendosi Perideo d'essersi
trovato colla solita amica, restò ben sorpreso,
quando la regina gli si scoprì qual
era con soggiugnere, che dopo un tal
delitto altro non restava, se non che o
egli ammazzasse Alboino, od Alboino, avvisato
del fatto, levasse lui di vita. Elesse
Perideo il primo partito. Or mentre Alboino
nel dì 28 di giugno era il dopo
pranzo ito a dormire, Rosmonda, levate
prima l'armi dalla camera e legata ben
bene la spada del marito, acciocchè non
potesse nè adoperarla nè sguainarla, e
chiuse l'altre porte, affinchè non si sentisse
il rumore, introdusse Perideo nella
stanza. Al primo colpo svegliatosi Alboino
corse alla spada; ma ritrovandola
sequestrata prese uno scabello e fece
quanta difesa potè; ma in fine alle tante
ferite stramazzò privo di vita. Divolgatasi
la di lui morte, infiniti furono i lamenti
e i pianti de' Longobardi, veggendosi
tolto un sì bellicoso principe, universalmente
amato e riverito dalla sua
nazione. Fu data sepoltura al suo corpo,
e racconta Paolo Diacono che a' suoi dì,
circa l'anno 770, <i>Giselberto</i> duca di Verona,
fatto aprir quell'avello, ne estrasse
la spada e gli ornamenti regali, con andarsi
poi vanamente vantando d'aver
veduto il re <i>Alboino</i>.
</p>

<p>
In ricompensa di così nera azione
Rosmonda prese per marito Elmigiso, e
tentò anche di farlo re. Ma insospettiti,
o pure chiariti i Longobardi che dalla
mano loro fosse venuto l'assassinio di
Alboino, non solamente si opposero all'innalzamento
di costui, ma ancora pensavano
di levargli la vita. Allora Rosmonda
segretamente mandò a Ravenna
a pregare l'esarco Longino, che le inviasse
<span class="pagenum"><a id="Page_1016"></a>[1016]</span>
una barca con uomini fedeli; il
che egli puntualmente eseguì. In essa
dunque di notte nel mese d'agosto entrata
Rosmonda, se ne fuggì a Ravenna,
conducendo seco il nuovo marito Elmigiso
e tutto il tesoro dei re longobardi.
Furono essi ben accolti da Longino. Ma
non andò molto, che l'astuto Greco invaghitosi
di Rosmonda, giovane avvenente,
e più delle sue ricchezze, cominciò
ad esortarla di voler prendere lui
per marito, con liberarsi da Elmigiso,
dandole ad intendere che così diverrebbe
regina d'Italia. Non isparse in vano
le sue parole. Aspettò l'ambiziosa Rosmonda
che Elmigiso un dì stato al bagno,
ne uscisse, e sotto pretesto di ristorarlo
gli porse una tazza di vino, ma
vino avvelenato. Appena ne ebbe egli
tracannata la metà, che s'avvide di aver
bevuta la morte. Però sfoderata la spada,
e messale la punta alla gola, l'obbligò
anch'essa a bere il resto: con che amendue
caddero morti. È da maravigliarsi
come Gregorio Turonense <span class="fnote">[Gregor. Turonensis, lib. 4, cap. 41.]</span>, scrittore
di questi tempi, e poco fa eletto vescovo
scriva che Rosmonda facesse morir di
veleno il re marito, e che fuggendo essa
con un suo famiglio amendue furono
presi ed uccisi. Merita qui ben più fede
Paolo Diacono, che si servì delle storie
di <i>Secondo</i> vescovo di Trento. Longino
inviò poscia a Costantinopoli all'imperadore
il tesoro de' Longobardi, insieme
con <i>Albsuinda</i> figliuola del re Alboino,
che Rosmonda sua madre avea menata
con seco a Ravenna. Ne ebbe non poco
piacere l'imperadore, e, per attestato di
Agnello <span class="fnote">[Agnell., in Vita Petri Senioris, tom. 2 Rer.
Italic.]</span>, accrebbe all'esarco l'autorità
e i salarii. Paolo diacono scrive
che quelle ricchezze furono mandate a
<i>Tiberio</i> Augusto. Ma l'ordine dei tempi
richiede che fossero inviate all'imperadore
Giustino; e così in fatti lasciò
scritto il suddetto Agnello Ravennate,
che pochi anni dopo la morte di Paolo
<span class="pagenum"><a id="Page_1017"></a>[1017]</span>
Diacono compilò le vite degli arcivescovi
di Ravenna, che in questo fatto parla
solo d'Elmigiso, e nulla dice di Perideo.
Raunandosi più probabilmente nel mese
d'agosto i principali capi della nazione
longobarda in Pavia, e quivi elessero per
loro re <i>Clefo</i>, ossia <i>Clefone</i>, uno de' più
nobili fra loro. Non si sa ch'egli fosse
coronato. Paolo Diacono <span class="fnote">[Paulus Diaconus, lib. 4, cap. 55.]</span> scrive che
nella funzione di creare i re longobardi
si presentava un'asta al re nuovo, ma
senza far parola di corona o di diadema.
Questo re ebbe per moglie <i>Massana</i>; e, a
riserva delle sue crudeltà accennate in
due parole dal sudetto storico, niuna
altra impresa di lui è giunta a nostra notizia.
</p>
<hr />
</div>

<div class="chapter">
<h2 class="hidden"><a id="DLXXIV"></a>DLXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">DLXXIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Benedetto I</span> papa 1.</td>
  </tr>
  <tr>
    <td><span class="smcap">Giustino II</span> imperadore 10.</td>
  </tr>
  <tr>
    <td><span class="smcap">Tiberio Costantino</span> cesare 1.</td>
  </tr>
  <tr>
    <td><span class="smcap">Clefo</span> re 2.</td>
  </tr>
</table>

<p class="cons">
L'anno VIII dopo il consolato di <span class="smcap">Giustino
Augusto</span>.
</p>

<p>
Dopo essere stato per <i>dieci mesi e
tre giorni</i> vacante il pontificato romano,
per quanto ne scrive Anastasio bibliotecario <span class="fnote">[Anast. Biblioth., in Benedicto I.]</span>,
fu finalmente consecrato papa
<i>Benedetto</i>, primo di questo nome, cognominato
dai Greci <i>Bonoso</i>. Crede il padre
Pagi che ciò seguisse nel dì 3 di giugno.
Dal cardinal Baronio è riferito all'anno
precedente l'ingresso di questo papa
nella sedia di san Pietro. Ad altro poi
non si può attribuire sì gran dilazione
in dare a Roma un nuovo pontefice, se
non alle fiere turbolenze di questi tempi
per l'invasione de' Longobardi, e all'abuso
introdotto di non poter consacrare
il papa eletto senza l'approvazione degli
imperadori, dimoranti allora in Costantinopoli.
In quest'anno appunto, per
attestato di Evagrio <span class="fnote">[Evagr., lib. 5, cap. 13.]</span>, di Teofane <span class="fnote">[Theoph., in Chronogr.]</span> e
<span class="pagenum"><a id="Page_1018"></a>[1018]</span>
della Cronica Alessandrina <span class="fnote">[Chronicon Alexandrinum.]</span>, <i>Giustino</i>
Augusto talmente si conturbò all'udire
i progressi de' Persiani, che gli aveano
prese le città di Apamea e Daras, che
gli diede alquanto volta il cervello. Riavutosi
dopo qualche tempo, e trovandosi
malconcio di sanità, così persuaso da
<i>Sofia</i> Augusta sua moglie, volle provvedersi
di chi l'aiutasse nel governo.
E fu questo <i>Tiberio</i>, nato nella Tracia,
uomo di bellissimo aspetto, di alta statura,
ma, quel che più importa, dotato
di rare virtù. Giustino gli diede il titolo
di <i>Cesare</i>, e in una maniera (dice Evagrio)
che si tirò dietro l'ammirazione
d'ognuno. Congregati tutti i magistrati
e le persone di corte davanti al palazzo
imperiale, dove intervenne ancora <i>Giovanni</i>
patriarca col suo clero, Giustino,
dappoichè ebbe vestito Tiberio colla tonaca
cesarea e col manto di porpora,
ad alta voce gli disse: <i>Guarda, Tiberio,
di non lasciarti ingannare dalla magnificenza
di questa veste, nè dalla pompa
delle cose visibili. Io scioccamente incantato
da questo splendore, mi son renduto
degno dell'ultimo supplizio. Tocca
a te a correggere i miei falli, servendoti
specialmente della mansuetudine e benignità
nel governo de' popoli.</i> Poi mostrandogli
col dito i magistrati, soggiunse:
<i>Guardati dal creder loro, perchè essi mi
hanno condotto nello stato che vedi.</i> Aggiunse
altre simili parole che trassero
le lagrime dagli occhi di tutti. Teofane
scrive aver Giustino dati questi documenti
a Tiberio, non allorchè il dichiarò
Cesare (il che si crede fatto nell'anno
presente), ma sì bene allorchè il creò
Augusto e collega nell'imperio. E forse
che Evagrio non è discorde da Teofane.
Intanto il re Clefo regnava sopra i Longobardi.
Abbiamo da Paolo Diacono
che costui specialmente se la prese contro
i <i>Romani potenti</i>, cioè contra gli
antichi abitatori dell'Italia, sudditi del
romano imperio, con ucciderne molti,
e mandarne molti altri in esilio fuori di
<span class="pagenum"><a id="Page_1019"></a>[1019]</span>
Italia. Non ispiega lo storico s'egli esercitasse
questa crudeltà solamente verso
i potenti delle città che andava conquistando,
oppur se anco verso gli altri
nobili delle città già conquistate da Alboino.
Sappiamo da Gregorio Turonense,
storico allora vivente, che i Longobardi
entrati in Italia, <i>specialmente nei
primi sette anni</i>, scorrendola, con spogliar
le chiese ed uccidere i sacerdoti,
<i>la ridussero in loro potere</i>. Paolo Diacono <span class="fnote">[Paulus Diaconus, de Gest. Langobard.,
lib. 2, cap. 32.]</span>,
che, tessendo la storia de' Longobardi,
chiaramente si protesta d'essersi
servito di quella de' Franchi, scritta da
esso Turonense, cedette che questa crudeltà
e la <i>conquista della maggior parte
d'Italia</i> seguissero nel <i>settimo anno dalla
venuta d'Alboino in Italia</i>. E ciò notando
egli dopo aver narrata la morte del
re Clefo, v'ha alcuno che si è servito
di quel passo di Paolo per istabilire la
cronologia delle azioni de' Longobardi.
Ma, per vero dire, sono assai chiare le
parole di Gregorio Turonense: oppur
Paolo non ne intese bene il senso; laonde
indarno si può far qui fondamento
per dare un buon ordine alle azioni
de' Longobardi. Possiamo bensì dedurne
che nello spazio de' <i>primi sette anni</i>
riuscisse ai Longobardi di occupare la
maggior parte dell'Italia, e che, per conseguente
stendessero le lor conquiste in
quelle contrade ancora che oggidì formano
il regno di Napoli.
</p>
<hr />
</div>

<div class="chapter">
<h2 class="hidden"><a id="DLXXV"></a>DLXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Benedetto I</span> papa 2.</td>
  </tr>
  <tr>
    <td><span class="smcap">Giustino II</span> imperadore 11.</td>
  </tr>
  <tr>
    <td><span class="smcap">Tiberio Costantino</span> cesare 2.</td>
  </tr>
</table>

<p class="cons">
L'anno IX dopo il consolato di <span class="smcap">Giustino
Augusto</span>.
</p>

<p>
Secondochè scrive Paolo Diacono,
non più che un anno e sei mesi regnò
<i>Clefo</i> re dei Longobardi; e però o sul
fine del precedente o pure sul principio
del presente è da credere ch'egli fosse
<span class="pagenum"><a id="Page_1020"></a>[1020]</span>
tolto dal mondo. Principe a noi solamente
noto per la sua crudeltà, e non
indegno della morte che gli toccò <span class="fnote">[Paulus Diaconus, de Gest. Langobard.
lib. 2, cap. 31 et seq.]</span>. Fu
egli ucciso da un suo paggio o famiglio,
senza che a nostra notizia sia giunta la
cagione o la maniera di quest'altro regicidio.
Per <i>dieci anni</i> dipoi restò senza
re il regno de' Longobardi, non so se
perchè discordassero nell'elezione i primati,
ovvero perchè per allora amassero
di non avere un capo che regolasse il
corpo loro, o pure perchè <i>Autari</i> figliuolo
del re Clefo paresse loro, a cagion
della sua età, non per anche atto al governo
dei popoli, siccome poi fu creduto
da lì a dieci anni. Sappiamo bensì da
Paolo Diacono che in questo decennio
la nazion longobarda fu governata da
trentasei duchi, formando essi una repubblica,
concordemente regolata da
tante teste, ma comandando cadaun di
essi come sovrano a quella città che gli
era stata data in governo, e coll'indipendenza
dagli altri. Zabano signoreggiava
in <i>Pavia</i>, Alboino in <i>Milano</i>, Vallari in
<i>Bergamo</i>, Alachiso in <i>Brescia</i>, Evino in
<i>Trento</i>, Gisolfo in <i>Cividale di Friuli</i>, e
così altri in altre città. Non si può ben
decidere se i ducati del <i>Friuli</i> e di <i>Spoleti</i>
fossero allora formati con quella
ampiezza che certamente ebbero dipoi;
nè se fosse per anche nato il ducato insigne
di <i>Benevento</i>. Contuttociò fondatamente
si può credere che si fossero già
introdotti alcuni duchi, i quali comandassero
a più d'una città. Parleremo tra
poco di <i>Faroaldo primo duca di Spoleti</i>.
Per altro in somma confusione era per
questi tempi lo stato dell'Italia. Restavano
tuttavia in potere dell'imperadore Ravenna
con alcune città circonvicine;
Roma col suo ducato, che abbracciava
altre città: Padova, Monselice e Cremona;
e nella Liguria Genova con altri
luoghi marittimi. Ritenevano ancora gli
uffiziali cesarei alcuni luoghi nell'Alpi
Cozzie, come Susa ed altri siti. Ed è
<span class="pagenum"><a id="Page_1021"></a>[1021]</span>
fuor di dubbio che Napoli con altre città
marittime seguitava ad esser fedele all'imperadore.
Possedevano all'incontro
i Longobardi le provincie del Friuli e
della Venezia, la Liguria quasi tutta la
Toscana e l'Umbria di qua e di là dall'Apennino,
e penetravano nella Puglia
e Campania. Sicchè la misera Italia era
divisa e lacerata in varie parti, e per le
offese e difese piena di guai. Attesta ancora
Paolo Diacono <span class="fnote">[Paulus Diaconus, de Gest. Langobard.,
lib. 2, cap. 32.]</span> che sotto questi
duchi per la loro ingordigia di robe
furono uccisi molti nobili romani, cioè
italiani, e che i popoli furono tassati a
pagar ogni anno per tributo la terza
parte delle rendite delle lor terre ai
Longobardi. Io so che v'ha taluno, a
cui per cagion di questo tributo è sembrata
ben deplorabile la condizion dell'Italia
dopo la venuta de' Longobardi;
quasi che non vi abbia de' popoli anche
oggidì in Italia che, computati gli aggravii
tutti pagano al principe loro eguali,
anzi più gravi tributi. Oltre di che, chi
esalta cotanto il governo dei Romani
antichi in paragone di questi Barbari,
dovrebbe ricordarsi quanti terreni si
contribuissero una volta per fondar le
colonie romane, e quanto maggior copia
parimenti di terreni si sia in que' tempi
tolta alle città per premiare i soldati, e
a quanti aggravii fossero anche sotto i
Romani sottoposti i popoli. Ora scrivendo
Paolo Diacono che <i>per hos Langobardorum
duces, septimo anno ab adventu Alboini,
Italia in maxima parte capta est</i>; e
venendo a cadere nell'anno presente il
<i>settimo</i> dopo la venuta d'Alboino, pare
che il comando sovrano d'essi duchi
avesse principio di qui.
</p>

<p>
Ho differito fin qui di parlare delle
irruzioni fatte dai Longobardi nelle Gallie,
perchè Gregorio Turonense, che ce
ne conservò le notizie, e da cui le prese
anche Paolo Diacono, secondo il suo solito,
non ne indica gli anni. Mario
<span class="pagenum"><a id="Page_1022"></a>[1022]</span>
Aventicense <span class="fnote">[Marius Aventicensis, in Chron.]</span> ne riferisce una all'anno 568,
cioè a quel medesimo, in cui Alboino
entrò colla sua nazione in Italia; il che
difficilmente si può credere. Almen pare
che le medesime succedessero parte
sotto <i>Alboino</i> e parte sotto il regno di
<i>Clefo</i>, vivente ancora <i>Sigeberto</i> re dei
Franchi, il quale nell'anno presente
tolto fu dal mondo. Raccogliesi dunque
da esso Turonense (copiato dipoi da
Paolo Diacono) che <span class="fnote">[Gregor. Turonensis, lib. 4, cap. 6. Paulus
Diaconus, lib. 3, cap. 1.]</span> <i>santo Ospizio</i>,
romito chiuso appresso Nizza di Provenza,
predisse la venuta de' Longobardi
nelle Gallie, e che devasterebbono
sette città. Giunsero questi Barbari in
quelle parti, e veduto il santo romito al
fenestrino della torre, dove era chiuso,
nè trovando porta alcuna, salirono sul
tetto, e tolto via le tegole, videro il servo
di Dio cinto di catene e vestito di
cilicio. Il riputarono malfattore, ed egli
per mezzo d'un interprete interrogato,
rispose d'esser tale. Allora uno di quei
Longobardi, sfoderata le spada, volle ucciderlo,
ma se gl'intirizzì il braccio:
dal che intesero ch'egli era un santo
penitente. Entrarono dunque, non so se
questi, o pur altri nelle Gallie <span class="fnote">[Gregor. Turonensis, lib. 4, cap. 42.]</span>, e si
diedero a saccheggiare il paese della
Borgogna, che allora si stendeva pel
Delfinato e per la Savoia. <i>Arnato</i> patrizio
de' Franchi, cioè ornato della più illustre
dignità che allora conferissero gli
imperadori e i re, accorse contra di
costoro con quante forze potè; ma, venuto
a battaglia con essi, vi lasciò la
vita e la sua armata prese la fuga. Tanta
fu la strage fatta de' Borgognoni in
quella infelice giornata, che non si potè
ben raccogliere il numero dei morti. Se
ne tornarono appresso in Italia i Longobardi
tutti carichi di bottino. Era tuttavia
vivo il re <i>Alboino</i>. Vollero poi nell'anno
appresso visitar di nuovo le Gallie,
credendo di avere sì buon mercato,
<span class="pagenum"><a id="Page_1023"></a>[1023]</span>
come era avvenuto la prima volta; e
pervennero fin verso la città d'Ambrun.
Ma ebbero all'incontro <i>Eunio</i>, soprannominato
<i>Mummolo</i>, patrizio generale del
re <i>Guntranno</i>, uomo di gran valore e di
rara accortezza militare. Lasciò egli
inoltrare i Longobardi per quelle montagne,
e fatte tagliar le strade e baricare
i passi, gl'imbrogliò in maniera, che
molti ne uccise e fece gli altri prigioni,
a riserva di pochi che, salvatisi colla fuga,
poterono portarne la nuova in Italia.
Come cosa scandalosa osservò il Turonense
che intervennero a questa impresa
contra de' Longobardi <i>Salonio</i> vescovo
di Ambrun, e <i>Segittario</i> vescovo di Gap,
amendue fratelli, guerniti di tutt'armi,
e, quel ch'è peggio, di lor mano ancora
uccisero alcuni di quei Barbari. Furono
questi vescovi condannati dipoi nel concilio
di Lione, e finalmente deposti in
quello di Scialon; ma pur troppo servirono
di esempio ad altri vescovi nell'avvenire
per comparir nelle armate
vestiti di celata e di usbergo, per far
da bravi nelle battaglie, senza rispettare
i sacri canoni, dai quali son detestati e
puniti somiglianti eccessi.
</p>

<p>
Venne ancor voglia ai Sassoni, già
calati in Italia con Alboino, di cercare la
lor buona ventura nelle Gallie, ed entrati
nella Provenza, si piantarono nel territorio
di Riez, e di là facendo scorrerie,
mettevano a sacco tutte le ville delle città
circonvicine. Non fu lento a farsene rendere
conto il generale de' Franchi Mummolo,
che trovandoli sbandati, ne uccise
alcune migliaia, a più ne avrebbe tagliato
a pezzi, se non sopraggiungeva la
notte. La mattina seguente raggruppatisi
i restanti Sassoni, si disposero ad un
nuovo cimento; ma andando innanzi e
indietro dei messi, si venne ad un aggiustamento,
per cui essi regalarono
Mummolo, rilasciarono tutta la preda
coi prigioni, e promisero di tornare all'ubbidienza
del re <i>Sigeberto</i>. Ed, in fatti,
venuti che furono in Italia, raccolsero
le lor mogli e figliuoli, e se ne ritornarono
<span class="pagenum"><a id="Page_1024"></a>[1024]</span>
nella Gallia, e poscia in Sassonia,
dov'ebbero di male percosse dagli Svevi,
che s'erano annidati nella patria di essi
Sassoni, nè se ne voleano partire. Voce
costante fu che costoro abbandonassero
l'Italia, perchè non piacea loro di star
sotto i Longobardi, che li trattavano da
sudditi. Racconta parimente Mario Aventicense,
che dopo essere stato ucciso
il re Clefo, nel medesimo anno (e però
nel presente) i Longobardi di nuovo
tornarono nella Valle dei Vallesi; presero
le Chiuse, ed abitarono molti giorni
nel celebre monistero di Agauno. Aggiugne
che vennero ad un conflitto coi
Franchi, e quasi tutti rimasero morti
sul campo. Ma se in questi anni era
l'Italia immersa nelle miserie per cagione
de' Longobardi, non godea già maggior
felicità la Gallia stessa <span class="fnote">[Gregor. Turonensis, lib. 4, cap. 44.]</span>. Le guerre
civili, insorte fra i due re <i>Chilperico</i> e
<i>Sigeberto</i>, si riaccesero più volte. Seguirono
battaglie, stragi, saccheggi e incendii,
colla desolazion delle campagne,
delle chiese e de' monisteri, in guisa che
Gregorio Turonense ebbe a chiamar più
terribil quella persecuzione, che le sofferte
ai tempi di Diocleziano. <i>Sigeberto</i>
infine più potente dell'altro, dopo avergli
prese varie città, era alla vigilia
di spogliarlo di tutto, quando da <i>Fredegonda</i>
moglie del re <i>Chilperico</i>, donna,
a cui nulla costavano le iniquità, furono
inviati due animosi sicarii, che, trovata
maniera d'essere introdotti all'udienza
di esso re Sigeberto, gli cacciarono nei
fianchi due coltelli avvelenati, da' quali
colpi egli tra poco morì. Credesi che a
quest'anno appartenga il prospero successo
delle armi Cesaree in Oriente contro
<i>Cosroe</i> re di Persia. Costui avendo
che fare con <i>Giustino</i> debolissimo imperadore,
sempre più insuperbiva e faceva
dei nuovi acquisti. Ma da che Tiberio
fu creato Cesare, mutarono faccia gli
affari <span class="fnote">[Evagr., lib. 5, cap. 14.]</span>. Sapendo egli usar meglio del
danaro che dianzi si gettava in ispese
<span class="pagenum"><a id="Page_1025"></a>[1025]</span>
vanissime, mise in piedi una poderosa
armata di circa centocinquantamila soldati
scelti, e ne diede il comando a
<i>Giustiniano</i> pronipote di Giustiniano Augusto,
e figliuolo di <i>Germano</i> patrizio.
Questi valorosamente ito a fronte di
Cosroe, gli diede di molte busse, il costrinse
a ritirarsi in Persia, e nella Persia
entrò anch'egli, da dove riportò un
ricco bottino ed una gran moltitudine
di prigioni. Circa questi tempi ancora,
se si vuol credere al padre Mabillon <span class="fnote">[Mabillon, Annal. Benedictin.]</span>,
san <i>Gregorio</i> il grande, abbandonato il
secolo e la pretura di Roma, abbracciò
la vita monastica nel monistero romano
di san Andrea sotto la regola di san Benedetto.
</p>
<hr />
</div>

<div class="chapter">
<h2 class="hidden"><a id="DLXXVI"></a>DLXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Benedetto I</span> papa 3.</td>
  </tr>
  <tr>
    <td><span class="smcap">Giustino II</span> imperadore 12.</td>
  </tr>
  <tr>
    <td><span class="smcap">Tiberio Costantino</span> cesare 3.</td>
  </tr>
</table>

<p class="cons">
L'anno X dopo il consolato di <span class="smcap">Giustino
Augusto</span>.
</p>

<p>
Può non inverisimilmente riferirsi
all'anno presente ciò che vien raccontato
da Gregorio Turonense <span class="fnote">[Gregor. Turonensis, lib. 4, cap. 45.]</span> e da Paolo
Diacono <span class="fnote">[Paulus Diaconus, de Gestis Lang., lib. 3,
cap. 8.]</span>: cioè che tre duchi dei
Longobardi, <i>Amone, Zabane e Rodano</i>,
il secondo dei quali era duca di Pavia,
trovando gusto nel mestiere del bottinare,
si avvisarono di far buon colpo con
passare anch'essi nella Gallia. Amone
per la via di Ambrun arrivò fino a Macovilla,
luogo donato dal re <i>Guntranno</i>
a Mummolo patrizio suo generale, e
quivi mise il campo. Diede il sacco a
tutta la provincia d'Arles e alle città
circonvicine. Arrivato anche in vicinanza
di Marsilia, condusse via quanti armenti
e persone potè, e minacciò di
mettere l'assedio alla città d'Aix, che
con un regalo di danari se ne liberò.
Zabane, tenuta la via della città di Die,
<span class="pagenum"><a id="Page_1026"></a>[1026]</span>
si portò sotto Valenza, ed assediolla.
Rodano anch'egli fece altrettanto a
quella di Granoble. A questo avviso il
valoroso generale de' Franchi <i>Mummolo</i>
uscì in campagna coll'esercito suo, e
passato quasi miracolosamente il fiume
Isere, perchè un animale in passandolo
insegnò alla sua gente il guado, arrivò
addosso a Rodano, che assediava Granoble.
Messisi in battaglia i Longobardi,
combatterono bensì con tutto coraggio,
ma in fine restarono sconfitti, e Rodano
ferito da un colpo di lancia, appena con
cinquecento de' suoi salvatosi, portò la
nuova delle sue disgrazie a Zabane che assediava
Valenza. Allora amendue dato
un saccheggio al paese, sen vennero ad
Ambrun, dove di nuovo si presentò lor
all'incontro Mummolo con uno innumerabil
esercito, e diede loro un'altra
rotta, di maniera che questi due duchi
con poca gente presero la via d'Italia.
Arrivati a Susa, furono aspramente accolti
dagli abitanti del paese; perchè
quella città si teneva tuttavia alla divozion
dell'imperadore, e v'era dentro
<i>Sisinnio</i>, generale di <i>Giustino</i> Augusto.
Dal che s'intende la balordaggine dei
Longobardi, i quali in vece di attendere
a sbrigarsi dei nemici che restavano loro
in Italia, e confinavan con gli stati da
loro presi, piuttosto vollero tentar più
d'una volta di far delle conquiste nella
Gallia. Balordi ancora, perchè con dividersi
in tre corpi facilitarono ai Borgognoni
la maniera di vincerli tutti. Ora
Sisinnio accortamente fece cader nelle
mani di Zabane una lettera ch'egli finse
scritta a sè da Mummolo, in cui gli dicea
che fra poco verrebbe a trovarlo.
Altro non vi volle, perchè Zabane s'affrettasse
a levarsi da quelle contrade.
Amone dall'altro canto avendo inteso
le male giornate de' suoi compagni, raccolto
tutto il suo bottino, s'incamminò
anch'egli alla volta d'Italia. Ma ritrovata
grossa neve nell'Alpi, bisognò lasciar
quivi la preda, e aver per grazia
di poter mettere in salvo le persone.
<span class="pagenum"><a id="Page_1027"></a>[1027]</span>
Questi fatti de' Longobardi son da me
riferiti al presente anno, non già con sicura
cronologia, perchè sì Gregorio Turonense,
come Paolo Diacono, che qui
il seguita, raccontano gli avvenimenti di
questi tempi senza ordine, ora anticipando,
ora posponendo le cose. Ma poco
in fine importa in fatti tali lo stabilir
l'anno preciso in cui accaddero. Certo
non si può aderire a Sigeberto <span class="fnote">[Sigebertus, in Chron.]</span>, che
riferisce agli anni 581 e 582 le incursioni
dei Longobardi e il passaggio dei
Sassoni nella Gallia, benchè il padre
Pagi il tenga per uno scrittore esatto in
distinguere i tempi delle imprese dei
Longobardi. Nè si dee tacere avere scritto
Fredegario <span class="fnote">[Fredegarius, in Chron., cap. 45.]</span> che i duchi longobardi
venuti ad un aggiustamento con <i>Guntranno</i>
re della Borgogna, in emendazione
delle insolenze da lor fatte nel regno di
lui, gli cederono le due città d'<i>Aosta</i> e
<i>Susa</i> nell'Alpi del Piemonte, che da lì
innanzi furono incorporate nel regno
stesso della Borgogna. Come si accordi
questo racconto con ciò che poco fa abbiam
detto di Susa, io nol so dire. Aggiugne
inoltre ch'essi duchi inviarono
degli ambasciatori ai re <i>Guntranno e Childeberto</i>
per ottenere il loro patrocinio,
e si obbligarono di pagar loro da lì innanzi
dodicimila soldi d'oro ogni anno,
e che cederanno anche la valle di Ametegi
ad esso re Guntranno. Noi non possiam
chiarire se tutte queste notizie contengano
verità. Bensì fra poco vedremo
se i re franchi avessero sì o no la protezione
de' Longobardi.
</p>
<hr />
</div>

<div class="chapter">
<h2 class="hidden"><a id="DLXXVII"></a>DLXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Benedetto I</span> papa 4.</td>
  </tr>
  <tr>
    <td><span class="smcap">Giustino II</span> imperadore 13.</td>
  </tr>
  <tr>
    <td><span class="smcap">Tiberio Costantino</span> cesare 4.</td>
  </tr>
</table>

<p class="cons">
L'anno XI dopo il consolato di <span class="smcap">Giustino
Augusto</span>.
</p>

<p>
Potrebbe essere che in quest'anno
fosse succeduto un fatto, di cui ci conservò
<span class="pagenum"><a id="Page_1028"></a>[1028]</span>
la memoria Paolo Diacono <span class="fnote">[Paulus Diaconus, lib. 3, cap. 9.]</span>.
Calarono i Franchi nel territorio di Trento,
posseduto allora dai Longobardi, e
presero il castello d'<i>Anagni</i>. Crede il
Cluverio <span class="fnote">[Cluverius, Ital. lib. 1, cap. 15.]</span> che questo oggidì sia il
castello appellato <i>Nan</i> nella valle di <i>Non</i>,
presso il fiume <i>Noce</i> che va a scaricarsi
nell'Adige. Ciò udito, accorse per ricuperarlo
<i>Ragilone</i> conte dei Longobardi
di <i>Lagare</i>; ma non essendogli riuscito,
sfogò la sua collera contro il paese con
saccheggiarlo. Tornandosene poi indietro
col bottino, fu sorpreso nel cammino da
<i>Crannichi</i> capitano de' Franchi, e tagliato
a pezzi con molti de' suoi. Se vogliam
credere al suddetto Cluverio, quel conte
di Lagare comandava nella città di Garda
nel lago Benaco, oggidì Lago di Garda;
e il padre don Gaspero Beretti benedettino <span class="fnote">[Berett., Dissertat. Chronogr. tom. 10. Rer.
Ital.]</span>
pretende che Paolo scrivesse
<i>Comes Langobardorum, de Lacu Gardae</i>,
e non già <i>de Lagare</i>. È lodevole la conghiettura,
restando solamente da cercare
perchè non il duca di Trento, a cui pare
che fosse sottoposto quel castello, ma il
conte di Garda, territorio diverso, si
sbracciasse per ritorlo dalle mani dei
Franchi. Come poi i Franchi sì lontani
dal Trentino venissero ad impadronirsi
di quel sito, s'intenderà tosto al ricordarsi
che allora il dominio de' Franchi
per conto del regno d'Austrasia abbracciava
le Rezie, cioè i Grigioni, l'Alemagna,
ossia la Svevia, e l'Elvezia, cioè
gli Svizzeri; e però probabilmente anche
il Tirolo. Per essere questi diversi
popoli allora sudditi dei re franchi, perciò
talvolta dagli scrittori sono appellati
Franchi. Non andò poi molto che quel
Crannichi capitano franzese, di cui pur
ora parlammo, venne a dare il guasto
al Trentino. Ma nel tornarsene addietro,
raggiunto da <i>Evino</i> duca di Trento in
un luogo tuttavia appellato Salorno sulla
riva dell'Adige, quivi lasciò la vita
<span class="pagenum"><a id="Page_1029"></a>[1029]</span>
co' suoi seguaci, ed insieme tutto il bottino.
In tal congiuntura Evino cacciò i
Franchi da tutto il suo territorio. Questo
Evino duca di Trento (seguita poi a
scrivere Paolo Diacono) prese per moglie
una figliuola di <i>Garibaldo</i> duca, oppure,
come egli il chiama, <i>re della Baviera</i>.
Fu, siccome accennai all'anno 558,
questo Garibaldo il primo duca di essa
Baviera, il quale fondatamente sia da
noi conosciuto. L'Aventino <span class="fnote">[Aventinus, Annal. Bajor.]</span> si figura
che egli fosse anche il primo a non voler
riconoscere la sovranità del re dei
Franchi, regnante nell'Austrasia, e prendesse
il titolo di re. Di ciò non abbiamo
sicure memorie. Sappiamo bensì che i
duchi della Baviera (provincia allora
assai più vasta che negli ultimi secoli)
affrettarono il nome di re, come eziandio
fecero nelle Gallie i duchi della minor
Bretagna. Intanto Paolo Diacono
tenne conto di queste picciole notizie
riguardanti il ducato di Trento, perchè
avea davanti agli occhi la storia di <i>Secondo</i>
vescovo di Trento, vivuto in questi
tempi, che ne dovette far menzione.
Ma a notizia di lui non dovettero pervenire
tante altre azioni più importanti
e strepitose de' Longobardi, e di questi
medesimi tempi, che restano seppellite
nell'obblio. Giovanni abbate biclariense <span class="fnote">[Biclariensis, in Chron. apud Canis.]</span>
all'anno che precedette la morte
di Giustino imperadore, cioè nel presente,
racconta che <i>Bandario</i>, ossia <i>Baudario</i>,
o <i>Baduario</i>, genero d'esso Augusto, fu
sconfitto in una battaglia dai Longobardi,
e non molto dappoi, o per qualche
ferita, o per passione d'animo, diede
fine ai suoi giorni. Di questa vittoria dei
Longobardi, che probabilmente fu ben
considerabile, stante il personaggio cospicuo
che comandava l'armata de' Greci,
nulla ne seppe Paolo Diacono, e niuna
altra circostanza di essa ci rimane presso
gli altri scrittori.
</p>
<hr />
</div>

<div class="chapter">
<p>
<span class="pagenum"><a id="Page_1030"></a>[1030]</span>
</p>

<h2 class="hidden"><a id="DLXXVIII"></a>DLXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Pelagio II</span> papa 1.</td>
  </tr>
  <tr>
    <td><span class="smcap">Tiberio Costantino</span> imp. 5 e 1.</td>
  </tr>
</table>

<p class="cons">
L'anno XII dopo il consolato di <span class="smcap">Giustino
Augusto</span>.
</p>

<p>
Terminò in quest'anno la carriera
de' suoi giorni <i>Giustino II</i>, imperadore,
nel dì 5 di ottobre, per quanto abbiamo
dalla Cronica Alessandrina <span class="fnote">[Chron. Alex.]</span>. Strano
è che il cardinal Baronio differisca la
di lui morte sino all'anno 582. Il Sigonio
il suppone mancato di vita due anni
prima di questo, cioè nell'anno 576. E
v'ha delle contraddizioni intorno a questo
punto di storia infino fra gli storici
antichi. Il più sicuro è attenersi qui alla
sentenza e alle ragioni del cardinal Noris <span class="fnote">[Noris, de Synodo V, §. 3.]</span>
e del padre Pagi <span class="fnote">[Pagius, Crit. Baron.]</span>, che al presente
anno riferiscono la sua morte. Era
egli oramai dagl'inveterati suoi mali
condotto ad un pessimo stato di salute,
e sentendosi già vicino a sloggiare da
questo mondo, nel dì 26 di settembre
avea dichiarato e fatto coronare imperadore
<i>Tiberio</i>, a cui, come dicemmo, avea
conferito negli anni avanti il titolo e
l'autorità di Cesare. Teofane <span class="fnote">[Theoph., in Chronogr.]</span> scrive
che in tal occasione Giustino diede dei
bellissimi avvertimenti a Tiberio per
ben governare sè stesso e gli altri; e
son gli stessi, ma più diffusi, che Evagrio
ci narrò di sopra, allorchè Giustino il
proclamò Cesare. <i>Vedi</i>, gli disse, <i>questo
imperiale e questa dignità? Non io, ma
Dio te gli ha donati. Onora tua madre</i>
(cioè Sofia Augusta), <i>che finora è stata
tua padrona. Ricordati che prima le eri
servo, ora le sei figlio. Non rallegrarti
mai d'avere sparso il sangue altrui, nè
rendi male per male. Guardati dall'imitar
me in prendere delle nimicizie. Come
uomo in ciò io ho peccato, e come peccatore
ho portata la pena dei miei trascorsi.
Coloro però che mi han fatto commettere
<span class="pagenum"><a id="Page_1031"></a>[1031]</span>
questi mali, meco compariranno davanti
al tribunale di Dio. Non t'insuperbire,
come io una volta faceva, di questo abito.
Abbi tanta cura de' tuoi sudditi, quanta
n'hai di te stesso. E ricordati bene chi
tu fosti prima, e chi sei di presente. Tutti
questi</i> (accennando l'assemblea) <i>ti sono
ben servi, ma trattali da figliuoli. Ti
sieno a cuore le milizie, ma non le amar
troppo: so per pruova quel che dico. Lascia
che ognun goda dei proprii beni, e
verso i poveri fatti conoscere liberale.</i>
Sarebbe desiderabile che a lettere maiuscole
stessero scritti questi documenti
ne' gabinetti di tutti i regnanti. Dappoichè
il patriarca ebbe recitate le orazioni,
e tutti ebbero intonato l'<i>Amen</i>, <i>Tiberio</i>
nuovo Augusto s'inginocchiò a' suoi
piedi, ed allora Giustino gli disse queste
pesantissime parole: <i>Io seguiterò a vivere,
se tu vorrai; ed anche, se vorrai,
son morto. Dio ti metta in mente ciò che
io ho tralasciato di dirti</i>. Tiberio dipoi
sparse denari nel popolo, e fece altre
solennità usate nella creazion degl'imperadori.
E mentre si celebravano i
giuochi circensi, le fazioni gridarono di
voler vedere la nuova imperadrice, e
proclamarono <i>Anastasia</i>, che si scoprì
moglie d'esso Tiberio con alto dispiacere
di <i>Sofia</i>, la quale si pensava di sposarlo
dopo la morte di Giustino. Per
altro Teofane imbroglia non poco la serie
de fatti di Tiberio. Fu di parere il
cardinal Baronio che nell'anno precedente
accadesse la morte di papa <i>Benedetto
I</i> di questo nome, perchè anticipò
di un anno la creazione di lui. L'abbate
Biclariense anch'egli la mette un anno
prima di quella di <i>Giustino</i> Augusto. Ma
è senza fallo da preferire la sentenza del
padre Pagi e di monsignor Francesco
Bianchini <span class="fnote">[Blanchinius, ad Vit. Anast. Biblioth.]</span>, che per varie ragioni uniscono
coll'anno presente la morte di esso
papa, e la creazione di papa <i>Pelagio II</i>.
Quegli mancò di vita nel dì 30 di luglio,
e questi fu ordinato papa nel dì 30 di
<span class="pagenum"><a id="Page_1032"></a>[1032]</span>
novembre, se crediamo ad esso padre
Pagi, che ciò discorda da Anastasio.
</p>

<p>
È degno di considerazione che esso
papa Pelagio, per attestato del medesimo
Anastasio <span class="fnote">[Anastas., in Vita Pelagii II.]</span>, fu consecrato <i>senza il comandamento
del principe</i>. Vuol dire che
non s'aspettò a consecrarlo che fosse
venuto da Costantinopoli l'assenso e la
licenza dell'imperadore. E questo <i>perchè
in quel tempo Roma era assediata dai Longobardi</i>,
ed essi facevano un gran guasto
per tutta l'Italia. Avea dianzi detto lo
stesso Anastasio, che vivente ancora papa
<i>Benedetto</i> i suddetti Longobardi scorrean
per <i>tutta l'Italia</i>; e che a questi fieri
malanni portati dalla guerra si aggiunse
anche una terribile carestia, a cagione
della quale molte fortezze si renderono
ad essi Longobardi, per poter avere di
che cibarsi. Però conosciuto da <i>Giustino</i>
Augusto il pericolo in cui si trovava
Roma per cagione della fame e della mortalità
che l'affliggeva, spedì ordini in Egitto,
affinchè conducessero colà molte navi
cariche di grani, che bastarono appunto
a rincorare i cittadini, e a renderli animosi
per sostenere gl'insulti de' Longobardi.
Nell'edizione d'Ermanno Contratto fatta
dal Canisio, questo fatto vien riferito all'anno
581. Ora in mezzo a queste afflizioni
terminò la sua vita papa <i>Benedetto I</i>;
e troppo importando alla salute di Roma
l'avere un papa in mezzo a tante turbolenze,
il clero e il popolo si credettero
per questa volta dispensati dall'aspettare
gli oracoli della corte imperiale per consecrar
papa il nuovo eletto, cioè <i>Pelagio II</i>,
romano di patria. Siccome osservò il
cardinal Baronio <span class="fnote">[Baron., Annal. Eccl., ad ann. 573.]</span>, le crudeltà usate
verso i popoli d'Italia dai Longobardi,
non solamente procederono dall'esser
eglino barbari di nazione e gente feroce,
ma ancora dalla diversità della religione.
Certo è che la maggior parte d'essi professava
la religione cristiana, ma non già
la cattolica, seguendo essi, al pari dei
Goti, de' Vandali e degli Svevi, la setta
<span class="pagenum"><a id="Page_1033"></a>[1033]</span>
d'Ario. Oltre a ciò, alcuni fra essi e molti
degli ausilarii, che con esso loro erano
calati in Italia, tenevano tuttavia la credenza
e i riti de' Gentili. Perciò non è
da stupire se costoro infierissero anche
contra delle chiese e de' sacerdoti cattolici.
Nondimeno le principali calamità
dell'Italia in questi tempi provennero
dalla guerra, madre d'incredibili guai,
massimamente ne' secoli d'allora, e dalla
resistenza che fecero le città e i luoghi
forti degl'Italiani, i quali non amavano
di passar sotto la signoria di questi barbari
forestieri. E in cotali disavventure
principalmente restò immersa Roma colle
città e paesi circonvicini, i quali, per
quanto poterono, stettero costanti nella
divozione del romano imperio. Descrive
san Gregorio Magno <span class="fnote">[Greg. Magnus, Dialog., lib. 3, cap. 38.]</span> papa, parlando
di cose de' suoi dì, lo stato miserabile
di quelle contrade, con dire, che dopo
essersi veduti varii segni che predicevano
le sventure d'Italia, vennero i Longobardi,
<i>i quali fecero man bassa sopra il
genere umano, già cresciuto in questa
terra a guisa di campi ricchi di spesse
spiche. Già si veggono spopolate città,
fortezze abbattute, chiese incendiate, monasteri
d'uomini e di donne abbattuti, intere
campagne abbandonate dagli agricoltori,
di maniera che la terra resta in
solitudine, nè v'ha chi la abiti, ed ora
osserviamo occupati dalle fiere tanti luoghi
che prima contenevano una copiosa
moltitudine di persone.</i> Questa è la pittura
che fa de' suoi tempi, e massimamente
dei contorni di Roma, il santo pontefice.
La medesima si mira ricopiata e
ripetuta da Paolo Diacono <span class="fnote">[Paulus Diaconus, lib. 2, cap. 32.]</span>, il quale,
ciò non ostante, osserva che dai paesi
involti in tante miserie conviene eccettuare
quelli che Alboino avea preso, come
la Venezia, la Liguria, la Toscana,
l'Umbria, ed altre simili provincie. In
queste, siccome ubbidienti e divenute
sue proprie, non esercitavano i Longobardi
le poco fa narrate crudeltà, ma
<span class="pagenum"><a id="Page_1034"></a>[1034]</span>
sì ben sopra l'altre che faceano contrasto
alla lor potenza e voglia di dominare;
il che sempre più fa conoscere se il cardinal
Baronio fosse buon interprete dei
giudizii di Dio all'anno 570.
</p>

<p>
Benchè gli Estratti di Menandro Protettore
sieno squarci senz'ordine di anni,
l'uno dietro all'altro infilzati, pure sembra
che a questi tempi possa appartener
un fatto da lui raccontato <span class="fnote">[Menander Protector, tom. 1, Histor. Byz.,
pag. 124.]</span>: cioè che
nell'<i>anno quarto dell'imperio di Tiberio
Costantino</i> (verisimilmente vuol dire del
suo imperio cesareo, cominciato sul fine
dell'anno 574,) <i>circa centomila Sclavi
fecero un'irruzione nella Tracia</i>. Dopo
le quali parole seguita a darci una notizia,
che nondimeno è staccata dalla precedente:
cioè che <i>Tiberio Costantino</i>. Cesare
mandò in Italia molto oro <i>usque
ad centum triginta pondo</i>, come tradusse
il Cantoclaro; il che se per avventura significasse
solamente <i>cento trenta libbre</i>,
sarebbe una bagattella. Secondo me, il
testo greco ha fino a <i>trenta centinaja</i>, cioè
<i>tremila libbre d'oro</i>, che <i>Panfronio</i> patrizio
avea portato da Roma all'imperadore.
Costui era ito alla corte di Costantinopoli
per trovar maniera da poter
liberare l'Italia oppressa dalle incursioni
de' Longobardi. Ma Tiberio Cesare, a
cui più che ogni altra cosa stava sulle
spalle la guerra coi Persiani, e dietro a
quella impiegava tutte le sue forze e
pensieri, non potè mandar gente in Italia,
nè prendere a far guerra in Oriente
e in Occidente. Il perchè diede quel danaro
a Panfronio, acciocchè si studiasse
di ben impiegarlo con procurar di guadagnare
alcuni capitani de' Longobardi,
che andassero a militare in Oriente per
l'imperadore, e lasciassero in pace l'Italia.
E qualora ciò non gli venisse fatto,
si studiasse di comperar dai re franchi
un buon corpo di gente capace di rompere
la potenza de' Longobardi. Di più
non s'ha da Menandro Protettore, che
salta appresso alle cose dei Persiani,
<span class="pagenum"><a id="Page_1035"></a>[1035]</span>
contra de' quali era in campagna <i>Maurizio</i>
generale della greca armata, il quale,
secondochè abbiamo da Evagrio <span class="fnote">[Evagr., lib. 5, cap. 9.]</span>,
fu assunto da Tiberio Costantino Augusto
a quella dignità solamente dopo la
morte dell'imperadore Giustino.
</p>
<hr />
</div>

<div class="chapter">
<h2 class="hidden"><a id="DLXXIX"></a>DLXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Pelagio II</span> papa 2.</td>
  </tr>
  <tr>
    <td><span class="smcap">Tiberio Costantino</span> imp. 6 e 2.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Tiberio Augusto</span>.
</p>

<p>
Fu splendido il primo giorno del
presente anno, perchè <i>Tiberio</i> Augusto
procedette console, e celebrò questa solennità
colla magnificenza usata. Intanto
gli affari d'Italia andavano di male in
peggio; e forse parlò di questi tempi in
uno de' suoi squarci Menandro Protettore <span class="fnote">[Menander Protect., tom. 1, Hist. Byz. p. 126.]</span>,
là dove scrive che quasi tutta
l'Italia fu devastata e rovinata dai Longobardi.
Anche l'abate Biclariense <span class="fnote">[Johan. Biclariensis, in Chron.]</span>
all'anno secondo di Tiberio nota che i
Romani facevano in Italia una lagrimevol
guerra contra dei Longobardi. E
vuol dire che andava lor male per tutti
i versi. Per questo comparvero di nuovo
a Costantinopoli non so quanti senatori
romani, inviati dal papa con alcuni sacerdoti
per implorar soccorso dall'imperadore.
Ma era troppo grande l'impegno in
cui si trovava Tiberio Augusto per la guerra
che più che mai bolliva in Armenia e in
Oriente fra l'imperio e i Persiani. Venne
bensì a morte in quest'anno <i>Cosroe</i>
re della Persia, ma <i>Ormisda</i> suo figliuolo,
più fiero ancora e superbo del padre,
continuò le ostilità contra de' Greci, nè
volle intendere proposizioni di pace. Tiberio
non avea soldatesche da spedire in
Italia: contuttociò fatto uno sforzo, ordinò
che si arrolasse un corpo di gente,
e l'inviò a questa volta. Ma il suo maggiore
studio consistè in adoperar regali,
come di sopra fu detto, coi capitani dei
<span class="pagenum"><a id="Page_1036"></a>[1036]</span>
Longobardi, e prometterne assai più; di
maniera che molti d'essi presero partito
nelle truppe romane. Così Menandro
Protettore. Tuttavia a poco dovette ridursi
questo vantaggio, perchè non apparisce
che punto migliorassero le cose
d'Italia, se per avventura non fu che a
forza di doni che i Longobardi s'indussero
a levare l'assedio da Roma. Ora la
menzione fatta da Menandro de' sacerdoti
inviati dal romano pontefice a Costantinopoli,
a me fa credere che sia da
riferire a questi tempi l'andata di <i>san
Gregorio Magno</i> a risiedere in Costantinopoli
col titolo ed impiego di apocrisario
pontificio. Oggidì chiamiamo nunzii
apostolici questi riguardevoli ministri
della santa Sede. Soleano allora i papi
tenerne sempre uno presso dell'imperadore
in Costantinopoli, e un altro ancora
in Ravenna presso dell'esarco, affinchè
nell'una e nell'altra corte accudissero
agl'interessi e bisogni della Chiesa
romana. Certo è che <i>Pelagio II</i> papa
quegli fu che, avuta considerazione alla
nobiltà della nascita, alla prudenza e
sperienza negli affari, e al sapere e alla
rara pietà di <i>san Gregorio</i>, conobbe di
non poter scegliere miglior mobile di lui
per valersene in quell'uffizio. Cavatolo
dunque fuori del monistero, come fu di
opinione il cardinal Baronio, e creatolo
uno de' sette diaconi della Chiesa romana,
l'inviò apocrisario alla corte imperiale.
Giovanni diacono nondimeno
nella vita di questo gran pontefice scrive <span class="fnote">[Johannes Diaconus, in Vita Gregorii M.,
lib. 1, cap. 25.]</span>
che Benedetto papa il fece diacono,
poscia Pelagio II suo successore
<i>non molto dopo</i> lo spedì a Costantinopoli.
Questa opinione vien creduta più fondata
dai padri Benedettini di san Mauro
nella vita del medesimo papa; ma in
un'altra antichissima vita di san Gregorio
pubblicata dal padre Bollando,
abbiamo un forte fondamento per la
sentenza del Baronio.
</p>

<p>
<span class="pagenum"><a id="Page_1037"></a>[1037]</span>
In quest'anno, <i>imperante serenissimo
Tiberio Costantino Augusto, anno imperii
ejus quinto, eodem consule, sub die III
nonarum novembrium, indictione XIII</i>,
che aveva avuto il suo principio nel settembre,
fu celebrato un concilio nell'isola
di Grado da <i>Elia</i> arcivescovo, ossia
patriarca d'Aquileja, e dai vescovi suoi
suffraganei, nel quale fu determinato che
la sedia metropolitana di Aquileja da
lì innanzi fosse fermata nella stessa isola
di Grado, giacchè i Longobardi occuparono
la città di Aquileja. Ubbidivano <span class="fnote">[<i>Non intende il dottissimo Autore, in
questo ed in altri simili luoghi, delle isole di
Rialto, poichè la nascente repubblica godeva
della sua libertà.</i>]</span>
tuttavia all'imperadore le isole della
Venezia e della Istria; e però parte dei
suffraganei della chiesa di Aquileja era
sotto il dominio imperiale, e parte sotto
quello de' Longobardi. Elesse piuttosto
il patriarca d'essere sotto gl'imperadori
che sotto i Barbari, e trasferì per questo
la cattedra metropolitana in Grado.
Nella Cronica del Dandolo <span class="fnote">[Dandulus, Chron. Venet. Tom. 12 Rer. Italic.]</span> è stampato
il suddetto concilio, e quivi non solamente
si legge un breve di papa Pelagio II,
che approva quella traslazione, ma
vi si mira anche intervenuto <i>Lorenzo
prete, legato della sede apostolica</i>. Ne
ha parlato a lungo il cardinal Noris <span class="fnote">[Noris, Dissertat. de Synodo V, cap. 9, §. 4.]</span>.
È da maravigliarsene non poco, perchè
que' vescovi erano scismatici, non voleano
ammettere il concilio quinto generale,
e nel medesimo loro sinodo confermarono
talmente il concilio quarto
calcedonense, che fecero ben conoscere
ch'escludevano e riprovavano il quinto.
Nè il legato del papa vi dice una parola
in contrario; e il papa, benchè uomo
di petto, nulla scrive in quel suo breve
per esortare Elia alla pace e all'unità
della Chiesa. Certo io ho talvolta dubitato
se mai quella lettera di papa Pelagio
e quel legato potessero a noi esser
venuti da qualche giunta fatta col tempo
<span class="pagenum"><a id="Page_1038"></a>[1038]</span>
a quel sinodo, per autenticare la traslazion
della sedia di Aquileja. Ma ultimamente
non solo ha dubitato di questo il
padre Bernardo de Rubeis <span class="fnote">[De Rubeis, Dissert. de Schismate Aquilejen.]</span> dell'ordine
de' Predicatori, ma ha anche sostenuto
che da capo a' piedi sia stato finto
quel concilio per legittimare la traslazione
suddetta. Tali son le ragioni da
lui addotte; che non si potrà far capitale
di un tal sinodo in avvenire. Credesi
che san Gregorio il grande nell'anno
593 si applicasse a scrivere i suoi Dialoghi.
In essi egli racconta <span class="fnote">[Greg. Magnus, Dialogor., lib. 3, cap. 27
et 28.]</span> che <i>quindici
anni prima</i> (e per conseguente sotto
quest'anno) alcuni Longobardi avendo
immolato al diavolo un capo di capra,
e adorandolo, vollero costringere a far
lo stesso quaranta prigioni italiani. Ricusando
questi di aderire al rito sacrilego,
furono tagliati a pezzi da quei Barbari
infedeli. E una simil gloriosa morte
fecero altri quaranta contadini presi da
altri Longobardi, perchè non vollero
mangiar carni sacrificate ai loro falsi
dii. Ma, siccome fu avvertito di sopra, i
più dei Longobardi, benchè Ariani, tenevano
per sua la religione di Cristo; e
però i suddetti eccessi sono da attribuire
a quei pochi o molti gentili ch'erano
mischiati con loro. Lo stesso san Gregorio,
in una lettera <span class="fnote">[Idem, lib. 7, ep. 7; nunc lib. 9, epist. 11.]</span> scritta a <i>Brunechilde</i>
regina de' Franchi, è a noi testimonio
che tra i Franchi (la maggior parte cristiani
e cattolici) si trovavano tuttavia
di quelli che immolavano agl'idoli, adoravano
gli alberi e faceano sacrifizii ai
capi degli animali. Per altro confessa il
medesimo pontefice nel sopraccitato Dialogo,
aver Iddio così temperata la crudeltà
de' sacerdoti longobardi ariani, che
non perseguitavano punto la religione
cattolica.
</p>
<hr />
</div>

<div class="chapter">
<p>
<span class="pagenum"><a id="Page_1039"></a>[1039]</span>
</p>

<h2 class="hidden"><a id="DLXXX"></a>DLXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Pelagio II</span> papa 3.</td>
  </tr>
  <tr>
    <td><span class="smcap">Tiberio</span> Costantino imperadore 7 e 3.</td>
  </tr>
</table>

<p class="cons">
L'anno I dopo il consolato di Tiberio <span class="smcap">Augusto</span>.
</p>

<p>
Non ci somministra Paolo Diacono
ordine sicuro di tempi nel riferire i fatti
d'Italia; e però indarno si vuol adoperar
la di lui autorità per istabilir gli anni
precisi delle avventure ch'egli racconta.
Chieggo io licenza di poter riportar sotto
il presente un fatto di <i>Faroaldo</i>, primo
duca di Spoleti <span class="fnote">[Paulus Diaconus, lib. 3, cap. 13.]</span>. Questi con un buon
esercito di Longobardi portatosi a Classe,
s'impadronì di quella ricca città, con
ispogliarla di tutte le sue ricchezze. Era
<i>Classe</i>, come di sopra accennai, una picciola
città, come borgo di Ravenna, da
cui era lontana tre miglia. Così fu appellata,
perchè quivi i saggi Romani teneano
continuamente una classe, cioè una
armata navale per difesa e sicurezza del
mare Adriatico. La sua situazione anche
oggidì si vede fra il mezzogiorno e levante
rispetto alla città di Ravenna. Colà
faceano scala i legni mercantili, e però
abbondava di ricchezze. Girolamo Rossi <span class="fnote">[Rubeus, Histor. Rav.]</span>
pretende che Faroaldo mettesse lo
assedio a Classe nell'anno 576, e che finalmente
nell'anno 578 ne divenisse
padrone. Di questo lungo assedio non
apparisce pruova alcuna presso gli antichi.
Ben si ricava dai susseguenti racconti
di Paolo Diacono, che Faroaldo lasciò
quivi un buon presidio, perchè solamente
sotto l'esarco <i>Snaragdo</i> i Greci
ricuperarono quella città. Siamo poscia
condotti da questa azione del duca Faroaldo
ad intendere che già era formato
il riguardevole ducato di <i>Spoleti</i>, di cui
primo duca fu egli stesso. In questo ducato
si compresero dipoi la capitale Spoleti,
Norcia, Rieti, Ameria, città di Castello,
<span class="pagenum"><a id="Page_1040"></a>[1040]</span>
Gubbio, Nocera, Fuligno, Assisi, Terni,
Todi, Narni. Mi fo io a credere che
passasse anche allora il dominio di esso
Faroaldo di qua dall'Apennino; e certo
da lì a qualche tempo tutta l'Umbria settentrionale
con Camerino capo della medesima,
si trova unita al ducato di Spoleti,
e signoreggiata dai Longobardi. Ed
appunto circa questi tempi è d'avviso il
Sigonio <span class="fnote">[Sigon., de Regn. Italiae, lib. 1.]</span> che venissero in potere di essi
Longobardi varie città e castella di quei
contorni, cioè Sutri, Polimarzo, oggidì
Bomarzo, Orta, Todi, Ameria, Perugia,
Luciuolo (vien creduto oggidì <i>Ponte
Ricciolo</i>) ed altri luoghi, perchè mancavano
le forze all'esarco <i>Longino</i> da difendere
que' paesi, quando egli stesso penava
a sostenersi in Ravenna. Non da
altro m'immagino io che il Sigonio deducesse
un tal fatto, se non dall'aver
trovato presso Paolo Diacono <span class="fnote">[Paulus Diaconus, de Gest. Langobard.
lib. 4, cap. 8.]</span> che da
lì ad alcuni anni, regnando il re <i>Agilulfo</i>,
<i>Romano</i> esarco ricuperò questi medesimi
luoghi con ritorli dalle mani de' Longobardi.
Ma da ciò non apparisce che tali
conquiste fossero fatte dalla nazion longobardica
in questi tempi. Molto era
già ch'essi scorreano a man salva per
l'Italia, sottomettendo tutti que' luoghi
che si trovavano in istato di non poter
fare resistenza. Può parimente accennarsi,
come seguito verso questi tempi,
l'acquisto del Sirmio, fatto dagli Avari,
ossia dagli Unni dominanti nella Pannonia,
dopo un lungo assedio <span class="fnote">[Menander Protect., tom. 1. Histor. Byz.,
pag. 175.]</span>. Tiberio
Costantino Augusto, non avendo potere
di soccorrerlo, ne ordinò la resa, e gli
convenne pagare per giunta una gran
somma d'oro a costoro, perchè deponessero
le armi, e lasciassero in pace
l'imperio, maltrattato dai Persiani in
Oriente, e peggio in Italia dai Longobardi.
</p>
<hr />
</div>

<div class="chapter">
<p>
<span class="pagenum"><a id="Page_1041"></a>[1041]</span>
</p>

<h2 class="hidden"><a id="DLXXXI"></a>DLXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Pelagio II</span>, papa 4.</td>
  </tr>
  <tr>
    <td><span class="smcap">Tiberio</span> Costantino imperadore 8 e 4.</td>
  </tr>
</table>

<p class="cons">
L'anno II dopo il consolato di <span class="smcap">Tiberio
Augusto</span>.
</p>

<p>
Scrivo io la nota consolare secondo
il rito usato ne' secoli precedenti, qualor
veniva notato l'anno col <i>post consulatum</i>.
Per altro si osserva in alcuni degli autori
antichi una strana maniera di disegnar
gli anni dopo la morte di Giustiniano
Augusto, avvertita più volte dal
padre Pagi; cioè in vece di dire il <i>primo
anno dopo il consolato</i>, preso nell'anno
precedente dall'imperadore, diceano l'<i>anno
secondo dopo il consolato</i>. Altrove ho
in rapportato un marmo ravennate, buon
testimonio di questa usanza, leggendosi
ivi seppellito Giorgio uomo chiarissimo
banchiere <span class="fnote">[Thesaur. Novus Inscription., pag. 430.]</span> <i>sub die pridie Nonarum
augustarum, indictione XIV, imperante
domino nostro Tiberio Constantino perpetuo
Augusto anno VIII, et post consulatum
ejusdem anno III</i>. Queste note cronologiche,
se pur non v'ha error ne' copisti,
indicano l'anno presente, e ci confermano
la elezione di Tiberio Costantino
Cesare seguita dopo il dì 6 d'agosto
dell'anno 574. Eppure quest'anno, che
era il <i>secondo dopo il consolato</i>, vien qui
chiamato il <i>terzo</i>. Nella Cronica Alessandrina <span class="fnote">[Chron. Alexandr.]</span>,
a tenore di quanto anche io
ho scritto, è segnato il presente anno
coll'<i>anno II post consulatum</i>. E però potrebbe
nascer sospetto di qualche sbaglio,
e che si avesse da anticipare il consolato
di Tiberio Costantino. Certo non si sa
intendere il perchè d'una formola tanto
diversa dal costume degli antichi, al quale
ho io creduto di dovermi attenere. Ho io
poi detto più di una volta che Paolo Diacono
scrive quel che potè sapere delle
imprese de' Longobardi, ma che gli mancarono
troppe memorie per tessere una
<span class="pagenum"><a id="Page_1042"></a>[1042]</span>
storia compiuta di questi tempi. Ecco
che non da lui, ma da una annotazione trovata
dal padre Mabillon <span class="fnote">[Mabillon., Analect., pag. 67., edit. noviss.]</span> in fondo ad un
codice manoscritto del Tesoro di santo
Agostino, compilato da <i>Eugipio</i> abate, si
raccoglie la seguente notizia. Ivi si legge
emendato il libro di Pietro notaio della
santa cattolica chiesa napoletana, d'ordine
di <i>Reduce</i> vescovo di quella città <i>sub
die iduum decembrium, imperatore domino
nostro Tiberio Costantinopolis</i> (ha
da dire <i>Constantino</i>) <i>Augusti</i> (vuol dire
<i>Augusto</i>) <i>anno septimo, post consulatum
ejusdem Augusti anno tertio, indictione
quintadecima, obsidentibus Langobardis
neapolitanam civitatem</i>. Credette il padre
Mabillon che tal nota ci desse a conoscere
l'anno 582. Ma, siccome avvertì
il padre Pagi, qui è disegnato l'anno presente
581, perchè l'<i>Indizione XV</i> ebbe
principio nel settembre di questo medesimo
anno. Da altre parole d'essa annotazione
apparisce che <i>Eugipio</i> abate fiorì
molto prima di questi tempi, siccome ancor
io <span class="fnote">[Rer. Ital. Scriptor., part. II, tom. 1.]</span> osservai nelle annotazioni alle
Vite de' vescovi di Napoli, scritte da Giovanni
Diacono. Ricavasi inoltre dalla
stessa nota che <i>Reduce</i> fu ordinato vescovo
da papa <i>Pelagio II</i>, e però fioriva
in questi tempi. In quelle annotazioni non
avvertii io che Sigeberto si era ingannato
in rappresentarci il vescovo Reduce
contemporaneo dell'abate Eugipio; il che
in cagione che il riputassi vescovo molto
prima de' tempi di Pelagio II papa. Quel
che più importa, impariamo di qui, che
nell'anno presente la città di Napoli fu
assediata dai Longobardi, senza che si
sappiano altre particolarità di questo fatto.
Certo è nondimeno che quella città
nè allora, nè poi non venne in potere
de' Longobardi. E possiam solo comprendere
di qui che la maggior parte della
Campania dovea già essere stata presa
da loro con altri paesi, e perciò formato
in qualche maniera l'insigne <i>ducato beneventano</i>,
di cui fu primo duca <i>Zottone</i>.
<span class="pagenum"><a id="Page_1043"></a>[1043]</span>
Credette il cardinal Baronio che in questo
anno fosse creato arcivescovo di Milano
<i>Lorenzo juniore</i> dopo la morte di
<i>Frontone</i> scismatico. Ma, siccome fu di
sopra avvertito all'anno 569, molti anni
prima egli succedette ad <i>Onorato</i> arcivescovo,
eletto in Genova dal clero cattolico
e dai nobili milanesi colà rifugiati,
siccome <i>Frontone</i> fu eletto in Milano da
quei che non accettavano il concilio quinto
generale. Nel Catalogo degli arcivescovi
di Milano, pubblicato dal padre
Mabillon <span class="fnote">[Mabill., Mus. Italic.]</span>, e poi dal padre Papebrochio <span class="fnote">[Papebrochius tom. 7. Maji in Act. Sanct.]</span>,
si legge: <i>Frontus sedit annos
XI depositus in Genua ad S...</i>
Perciò dal padre Pagi <span class="fnote">[Pagius, Crit. Baron.]</span> fu creduto che
egli non meno di Lorenzo fosse eletto in
Genova, e quivi ancora avesse sepoltura.
Ma nel catalogo più antico d'essi arcivescovi,
da me dato alla luce fra gli
Scrittori delle cose d'Italia <span class="fnote">[Rer. Italic. Script. part. II, tom. 1.]</span>, non si
legge che Frontone fosse seppellito in
Genova. Nè Genova era per anche venuta
in poter de' Longobardi. Anzi per
paura di questi s'era colà rifugiato l'arcivescovo
Onorato con assai altri nobili.
E però questa ed altre ragioni concorrono
ad indicare che seguisse in Milano
la elezione e la morte di questo arcivescovo
scismatico. Leggonsi presso gli
scrittori milanesi varie semplicità intorno
al fine del simoniaco, o scismatico
Frontone, derise dal dottore Giuseppe
Antonio Sassi bibliotecario dell'Ambrosiana
di Milano nelle sue erudite annotazioni
al regno d'Italia del Sigonio <span class="fnote">[Sigonii Opera, tom. 2. Edit. Mediolanens.]</span>.
<i>Mario</i> vescovo aventicense finì in questo
anno di scrivere la sua Storia, di cui sarebbe
da desiderare che fosse restata
qualche copia men difettosa di quelle che
han servito alla sua edizione.
</p>
<hr />
</div>

<div class="chapter">
<p>
<span class="pagenum"><a id="Page_1044"></a>[1044]</span>
</p>

<h2 class="hidden"><a id="DLXXXII"></a>DLXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Pelagio II</span> papa 5.</td>
  </tr>
  <tr>
    <td><span class="smcap">Maurizio</span> imperadore 1.</td>
  </tr>
</table>

<p class="cons">
L'anno III dopo il consolato di <span class="smcap">Tiberio
Augusto</span>.
</p>

<p>
Passò in quest'anno a miglior vita
sant'<i>Eutichio</i> patriarca di Costantinopoli,
che prima di morire predisse a <i>Tiberio</i>
Augusto il viaggio istesso. Venne infatti
a morte nel dì 14 d'agosto questo imperadore,
siccome abbiamo da Eustazio <span class="fnote">[Eustathius, in Vita Sancti Eutychii.]</span>,
dalla Cronica Alessandrina <span class="fnote">[Chron. Alexandr.]</span>,
da Teofane <span class="fnote">[Theoph., in Chron.]</span> e da altri. E ben s'accordano
tutti gli scrittori in esaltar le di lui
virtù. Era, per attestato di Evagrio <span class="fnote">[Evagr., lib. 5, cap. 13.]</span>,
che fioriva in questi tempi, principe di
dolci costumi, di rara clemenza, di somma
affabilità. Amava tutti, e però era
amato da tutti. Stimava sè stesso ricco
allorchè potea donare, e specialmente per
sollevare le indigenze altrui, di maniera
che niuno degli Augusti gli andò innanzi
nella gloria d'essere limosiniere. In questo
proposito racconta Gregorio Turonense <span class="fnote">[Gregor. Turonensis, lib. 5, cap. 20.]</span>,
allora vivente, molte cose che
allora si dicevano, cioè di aver egli trovato
più d'un tesoro in premio dell'insigne
sua carità. Riputava questo buon
principe oro falso quello che si fosse raccolto
colle lagrime de' sudditi. Abolì ancora
il perverso abuso di comperare i posti
de' magistrati nelle provincie, conoscendo
che questo era un vendere i sudditi
ad essi magistrati. Nel dì quinto di
agosto aveva egli dichiarato <i>Cesare</i>, secondochè
s'ha da Teofilatto Simocatta <span class="fnote">[Theophilactus, lib. 1, cap. 1.]</span>
e da altri autori, <i>Maurizio</i> generale d'armi
in Oriente, che già s'era segnalato
in varie battaglie con riportarne vittoria:
nella qual occasione Giovanni questore
a nome di esso Tiberio Augusto infermo
<span class="pagenum"><a id="Page_1045"></a>[1045]</span>
fece una bella parlata agli astanti. Leggesi
fra le novelle aggiunte al Codice,
secondo l'edizion del Gotofredo, una costituzion
d'esso Tiberio, rapportata da
Giuliano Antecessore colle seguenti note:
<i>Data III Idus Augusti Constantinopoli, imperii
domini nostri Tiberii P. P. Augusti
anno octavo, et post consulatum ejus anno
tertio, et Tiberii Mauricii felicissimi Caesaris
anno primo</i>: cioè nel presente anno
nel dì 15 d'agosto, nel quale è da
osservare l'<i>anno III dopo il consolato</i>,
conforme a quanto anch'io ho scritto, e
come esige il costume degli antichi, e non
già il <i>quarto</i>, come altri amarono di scrivere.
</p>

<p>
Non passò il medesimo dì 13 di
agosto, che <i>Tiberio</i> Augusto proclamò
<i>imperadore</i> il suddetto <i>Maurizio</i>, con
far seguire gli sponsali fra lui e <i>Costantina</i>
sua figlia; e nel giorno appresso,
cessando di vivere, lasciò libero
il trono al suo successore. Era <i>Maurizio</i>
allora in età di quarantatrè anni,
nato in Arabisso città della Cappadocia,
ed avea tuttavia vivo <i>Paolo</i> suo padre, e
parimente la madre, che, chiamati a Costantinopoli,
furono sempre in grande
onore presso di lui. La sua temperanza,
la sua prudenza ed altre virtù hanno la
testimonianza di Evagrio, di Teofilatto e
d'altri; confessando anche Menandro Protettore <span class="fnote">[Menander Protect., tom. 1 Histor. Byzant.
in Excerptis Suidae.]</span>
d'essersi mosso a scrivere la
sua storia, perchè Maurizio si dilettava
assaissimo della poesia e delle storie, e
regalava generosamente i begl'ingegni,
che certo non saranno stati pigri in dire
assai bene di lui. Il cardinal Baronio in
questi tempi imbroglia forte la sua cronologia,
ingannato da un testo guasto di
Evagrio, con aver differito il principio
dell'imperio di Maurizio fino all'anno 586.
Ma nell'appendice del tomo XII corresse
un sì gran salto, riferendo la elezion di
esso Maurizio all'anno 583. Ma è fuor
dubbio che nell'agosto del presente
<span class="pagenum"><a id="Page_1046"></a>[1046]</span>
anno <i>Maurizio Tiberio</i> succedette nell'imperio
a <i>Tiberio Costantino</i> suo suocero,
siccome anche il Sigonio diligentemente
avea avvertito prima del cardinal Baronio,
e prima ancora notarono Mariano
Scoto ed Ermanno Contratto. Pensa il
padre Mabillon <span class="fnote">[Mabill. in Annal. Benedict. ad ann. 580.]</span> che circa questi tempi
s'abbia da riferire la distruzione dell'insigne
monistero di Monte Casino,
quantunque Paolo Diacono lo rapporti
molto più tardi. Sopra ciò han disputato
varii eruditi. La verità si è, che i Longobardi
arrivati al sacro luogo, lo presero,
ma senza poter mettere le mani
addosso ad alcuno di que' monaci, che
tutti fuggendo ebbero la maniera di salvarsi,
verificandosi la predizione fatta da
san Benedetto, e registrata da san Gregorio
papa ne' suoi Dialoghi <span class="fnote">[Greg. M., Dialog., lib. 2, cap. 7.]</span>. Se ne
andarono i fuggitivi monaci a Roma, seco
portando l'originale della regola lasciata
loro dal santo patriarca, e la misura
del vino e il peso del pane che giornalmente
si dispensava ai monaci, secondo
il prescritto da esso san Benedetto.
Benignamente accolti dal pontefice <i>Pelagio</i>,
ottennero da lui un luogo presso la basilica
lateranense per fabbricar ivi un
monistero. Moltissimi anni dipoi restò
disabitato e deserto quello di Monte
Casino, e senza che mai i monaci si prendessero
pensiero alcuno di trasportare
di là i corpi di san Benedetto e di santa
Scolastica, lasciati ivi in abbandono. È
di parere il medesimo padre Mabillon <span class="fnote">[Mabill. ib. ad ann. 582.]</span>
che <i>poco dopo la morte di Tiberio Augusto,
san Gregorio</i>, apocrisario pontificio
allora in Costantinopoli, fosse richiamato
a Roma da papa Pelagio, al quale il novello
imperadore mandò un nuovo suo
apocrisario, cioè <i>Lorenzo</i> diacono. Ma se
non son fallate le note di una lettera scritta
da esso papa al medesimo san Gregorio,
mentr'era alla corte imperiale, convien
credere che molto più tardi egli se ne
tornasse in Italia. Essa lettera, riportata
<span class="pagenum"><a id="Page_1047"></a>[1047]</span>
da Giovanni Diacono <span class="fnote">[Johann Diacon., in Vit. s. Gregor. lib. 1,
cap. 32.]</span> nella vita del
santo pontefice e dal cardinal Baronio,
si vede <i>data quarto nonarum octobrium,
Indictione tertia</i>. Cominciò ad aver corso
nel settembre dell'anno 584 l'<i>indizione
terza</i>, e però almen fino all'anno 585
convien differire il ritorno di san Gregorio
in Italia.
</p>
<hr />
</div>

<div class="chapter">
<h2 class="hidden"><a id="DLXXXIII"></a>DLXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DLXXXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Pelagio II</span> papa 6.</td>
  </tr>
  <tr>
    <td><span class="smcap">Maurizio</span> imperadore 2.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Maurizio Augusto</span>.
</p>

<p>
Fondato il padre Pagi sulla fede della
Cronica Alessandrina, di Cedreno, e specialmente
di Teofilatto, crede che <i>Maurizio</i>
Augusto prendesse il consolato solamente
nell'anno seguente, e non già nel
presente, com'erano una volta soliti i
novelli imperadori. Perchè io il rapporti
all'anno presente, ne addurrò i motivi
nel susseguente. Furono, secondochè abbiamo
da Teofane <span class="fnote">[Theoph., in Chronogr. Theophilactus, lib. 1,
cap. 3.]</span> funestati i principii
del governo di Maurizio Augusto da
un tremuoto spaventoso, che a dì 10 di
maggio si fece sentire in Costantinopoli,
per cui tutto il popolo ricorse alle chiese.
Gli Unni, o, vogliam dire, gli Avari, cioè
i Tartari che signoreggiavano nella Pannonia,
oggidì Ungheria, ed erano divenuti
padroni del Sirmio, sempre inquieti
ed avarissimi, e però sempre ansanti dietro
a nuovi guadagni, ben veggendo la
debolezza dell'imperio d'Oriente, spedirono
circa questi tempi ambasciatori a
Maurizio Augusto, con dimandargli la
somma di ottantamila scudi d'oro, che
pretendevano dovuti loro pel regalo annuo
che l'imperadore, secondo i patti
precedenti, era tenuto a pagare. E ne dimandarono
anche ventimila di più. Lasciossi
indurre Maurizio Augusto per
aver la pace, e fu forzato a far tale esborso,
<span class="pagenum"><a id="Page_1048"></a>[1048]</span>
e loro mandò ancora in dono un elefante
e un letto d'oro, che richiedevano.
Ma nè pur questo bastò a quietarli. Tornarono
a chieder sotto varii pretesti ventimila
scudi; e perchè l'imperadore non
si sentì voglia di pagarli, questa insaziabil
gente prese l'armi, s'impadronì delle
città di Singidone, d'Augusta e di Viminacio
nella Mesia, allora sottoposta alla
prefettura dell'Illirico. Assediarono dipoi
la città di Anchialo, fecero altre conquiste,
e giunse il principe loro, appellato come
gli altri <i>Cagano</i>, infino a strapazzare
i legati a lui inviati da Maurizio. Queste
dure lezioni davano i Barbari allora all'imperio
d'Oriente, il quale nel medesimo
tempo era involto nella guerra dei
Persiani, infelicemente sostenuta da <i>Giovanni</i>,
chiamato Mustacchione per gli lunghi
mustacchi che portava, generale dell'armi
in Oriente. Però non è da marivigliarsi,
se gli affari d'Italia passavano
male, non potendo Maurizio accudire con
forza a tante parti e a tanti nemici. Pensò
nulladimeno Girolamo Rossi <span class="fnote">[Rubeus, Hist. Ravenn., lib. 4.]</span>, che
informato esso Augusto intorno a questi
tempi del sommo bisogno che avea la
Italia d'un buon generale d'armata, richiamasse
a Costantinopoli l'esarco <i>Longino</i>,
e mandasse in suo luogo <i>Smaragdo</i>,
ossia <i>Smeraldo</i> a Ravenna. Ma non resta
nell'antica storia vestigio alcuno per determinare
quando Longino desse luogo
a Smaragdo. Nè la lettera di papa Pelagio,
da cui il Rossi prese motivo d'immaginar
questo cambiamento, serve al
proposito, per nulla dire ch'essa anche
appartiene all'anno 584 seguente.
</p>
<hr />
</div>

<div class="chapter">
<h2 class="hidden"><a id="DLXXXIV"></a>DLXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Pelagio II</span> papa 7.</td>
  </tr>
  <tr>
    <td><span class="smcap">Maurizio</span> imperadore 3.</td>
  </tr>
  <tr>
    <td><span class="smcap">Autari</span> re 1.</td>
  </tr>
</table>

<p class="cons">
L'anno I dopo il consolato di <span class="smcap">Maurizio
Augusto</span>.
</p>

<p>
Veramente non mancano ragioni al
padre Pagi per pretendere che solamente
<span class="pagenum"><a id="Page_1049"></a>[1049]</span>
in quest'anno <i>Maurizio</i> Augusto prendesse
il consolato. Teofilatto, autore contemporaneo,
Teofane, Cedreno e l'autore
della Miscella asseriscono ch'egli entrò
console nell'<i>anno secondo</i> del suo imperio,
il quale cominciato nel precedente
agosto correva nel gennajo dell'anno
presente, con fare dei gran regali al popolo.
I fatti narrati dagli autori suddetti
prima di questo consolato pare ch'esigano
un anno intero, dappoichè Maurizio
salì sul trono imperiale sino al consolato.
Ma non lascia questa dilazione
di essere contraria al costume degli altri
imperadori. La Cronica Alessandrina è
qui imbrogliata, notando l'anno presente
con queste parole: <i>post consulatum</i>
<i>Mauricii Tiberii Augusti I solius</i>. Vuole
il padre Pagi che quel post sia stato aggiunto
dai copisti. Ma procedendo col
medesimo ordine i seguenti anni col <i>secondo,
terzo e quarto anno dopo il consolato</i>,
non credo io già questo un errore.
Rapporta lo stesso padre Pagi <span class="fnote">[Pagius, Crit. Baron. ad ann. 585.]</span> una
iscrizione posta a <i>Candida</i> chiarissima
donna, seppellita <i>IV id. septemb. imper.
D. N. Mauritio P. P. Aug. ann. IV post
cons. ejusdem anno II, Indic. quarta.
L'indizione quarta</i> ebbe principio nel
settembre dell'anno seguente 585, e
però nel dì 10 d'esso mese nel medesimo
anno correva <i>l'anno secondo dopo il consolato
di Maurizio Augusto</i>. Però mi son
io fatto lecito di riferire il di lui consolato
al precedente, e non già al presente
anno. Vedrassi confermata la mia
conghiettura da un altro documento, di
cui farò menzione all'anno 596. In quest'anno,
secondo i miei conti, dovette
seguire l'elezione d'<i>Autari</i> in re de' Longobardi.
Già mettemmo sul fine dell'anno
574, o sul principio del 575, la morte
del re <i>Clefo</i>. Paolo Diacono <span class="fnote">[Paulus Diaconus, lib. 3, cap. 16]</span> scrive,
che dopo essere stati i Longobardi per
<i>dieci anni</i> senza re, e sotto il governo
dei duchi, finalmente di comun consenso
elessero re il suddetto <i>Autari</i> figliuolo del
<span class="pagenum"><a id="Page_1050"></a>[1050]</span>
medesimo re <i>Clefo</i>. Ma a costituir qui il
principio del regno di Autari, si oppone
l'autorità di Giovanni abbate biclariense,
autore che in questi tempi fioriva in
Ispagna. Scrive egli <span class="fnote">[Abbas Biclariensis, in Chron.]</span> che nell'<i>anno
quinto di Tiberio</i>, ch'è il tredicesimo di
<i>Leovigildo</i> re dei Goti in Ispagna, i Longobardi
in Italia si elessero un re della
loro nazione per nome <i>Antarich</i> (s'ha
da scrivere <i>Autarich</i>), nel cui tempo i
soldati romani furono tagliati a pezzi,
ed occupati dai Longobardi i paesi d'Italia.
<i>L'anno quinto</i> di Tiberio Augusto
caderebbe nell'anno di Cristo 582, e
però sembra che due anni prima di quel
ch'io stimo, s'avesse a metter l'elezion
d'Autari. Ma non possiam fidarci in conto
alcuno della cronologia dell'abate biclariense
per i fatti d'Italia, perchè o i copisti
avran confusi i tempi, o qualche
giunta vi sarà stata fatta dai posteriori
poco attenti. Fa egli che Tiberio Costantino
Augusto giugnesse all'<i>anno VI</i> del
suo imperio, cosa che non sussiste. Mette
all'<i>anno V di Maurizio</i>, cioè nel 586 e
nel 587, la morte di papa <i>Pelagio</i> e l'elezione
di san <i>Gregorio</i> il grande: eppure
sappiamo che questi due fatti accaddero
nell'anno 590, siccome vedremo. Però
non può qui aver forza l'asserzione del
Biclariense; e quando pur si volesse far
valere, converrebbe allora abbandonare
Paolo Diacono in questo particolare: il
che non è sì facilmente da ammettere.
E tanto meno possiam qui seguitare il
Biclariense, perchè egli riferisce all'<i>anno
VI</i> di Giustino <i>II</i> Augusto la morte di
<i>Cunimondo</i> re de' Gepidi, e nel <i>VII</i> susseguente
quella d'<i>Alboino</i>: che sono errori
insoffribili; con aggiugnere ancora
che i Longobardi dopo la morte d'Alboino
<i>sine rege et thesauro remansere</i>:
il che vuol dire ch'egli non conobbe il
re <i>Clefo</i>, succeduto ad esso Alboino. Per
altro sembra che lo stesso storico possa
convenire nella opinione mia; perchè,
dopo aver narrata l'assunzione al trono
di <i>Autari</i>, soggiugne che gli <i>Sclavi</i>, oggidì
<span class="pagenum"><a id="Page_1051"></a>[1051]</span>
<i>Schiavoni</i>, diedero il guasto all'Illirico
e alla Tracia: il che appunto, per testimonianza
di Teofane, accadde nell'anno
presente.
</p>

<p>
Ora giacchè i duchi s'erano avvezzati
ad assorbire tutti i tributi de' popoli,
sarebbe rimasto il novello re Autari
un re da scena, se non si fosse provveduto
al decoroso sostenimento suo, e
della corte convenevole al suo grado.
Però fu conchiuso nella dieta de' Longobardi,
che i duchi contribuissero pel
mantenimento del re la metà delle loro
sostanze. Non è poi chiaro ciò che Paolo
Diacono significhi appresso con dire:
<i>Populi tamen aggravati per Langobardos
hospites partiuntur.</i> Pare che accenni che
ai popoli italiani fu addossato il peso di
mantenere i soldati longobardi; e però
li compartirono fra di loro. Cominciò <i>Autari</i>
ad usare il prenome di <i>Flavio</i>, che era
venuto alla moda fin dai tempi di Costantino
il Grande, e questo passò dipoi nei re
suoi successori. L'usarono anche i re goti
in Ispagna. Per altro aggiunge Paolo Diacono
che i Longobardi osservavano una
singolar disciplina, e che <i>nel regno loro
vi era questo di mirabile, che non succedevano
violenze, nè alcuno tendeva insidie
all'altro; niuno ingiustamente angariava
o spogliava il compagno; non vi
erano latrocinii nè assassinii; ognuno
andava alla lunga e alla larga dovunque
voleva, senza timore da essere insultato
da alcuno</i>. Rapporta queste parole di
Paolo il cardinal Baronio, e le reputa
un'adulazione, cioè una falsa lode data
da questo storico ai Longobardi, siccome
discendente anch'esso dalla stessa
nazione. Imperocchè gli scrittori che vissero
in questi tempi, e massimamente
<i>san Gregorio</i> papa, raccontano tante iniquità
commesse dai Longobardi, e parlano
un linguaggio tutto diverso da quello
di Paolo Diacono. Ma non avvertì il
Baronio che Paolo mette questa invidiabil
tranquillità <i>in regno Langobardorum</i>,
cioè in casa propria de' Longobardi. Poichè
per altro so ancor io che fuori di là,
<span class="pagenum"><a id="Page_1052"></a>[1052]</span>
cioè contra de' Greci lor nemici, e contra
chiunque teneva il loro partito, come
fecero contro Roma. Ravenna ed altre
città, esercitarono la rabbia loro con uccisioni
e saccheggi. Ma queste son misere
pensioni della guerra, che tutti i secoli,
anche fra' cattolici, son provate e si pruovano.
Però non è maraviglia se san
Gregorio presente ai danni che ne pativa
il territorio romano, e i Greci ed altri
simili scrittori nemici dei Longobardi
ne sparlavano ogni qualvolta gli aveano
da nominare. E tanto più perchè i Longobardi
erano allora di credenza ariani.
Se i Franchi, i quali pur seguitavano la
religion cattolica, fossero migliori dei
Longobardi in questi tempi si può cercare
nelle storie di Gregorio Turonense.
Intanto è qui tempo di indagare il motivo
per cui i Longobardi rimisero in piedi
l'elezione d'un re. Dopo la morte
del re <i>Clefo</i> si studiarono essi di mantenere
una buona pace ed armonia coi re
franchi; e ne abbiamo una chiara testimonianza
nella lettera scritta da papa
<i>Pelagio II</i> ad <i>Aunacario</i>, ossia <i>Aunario</i>
vescovo di Auxerres <span class="fnote">[Labbe, Concilior, tom. 5, pag. 939.]</span>, <i>III nonas octobris
imperante domno Tiberio Constantinopoli</i>
(si dee scrivere <i>Constantino</i>) <i>Augusto
VII</i>, cioè nell'anno 581, in cui il
prega di rimuovere i re della Francia
dall'amicizia ed unione dei nefandissimi
Longobardi, nemici de' Romani, affinchè
venendo il tempo della vendetta che si
aspettava in breve dalla divina misericordia,
non ne tocchi anche a quei re la
loro parte. Ma creato imperadore <i>Maurizio</i>
nel dì 13 d'agosto dell'anno 582,
egli cominciò da lì innanzi a meditar le
maniere di provvedere ai bisogni dell'Italia
oppressa dai Longobardi. Mandar
qua armate non gli era permesso:
ne aveva egli necessità in Oriente per
difesa di quell'imperio. Altro ripiego
non ebbe che di muovere <i>Childeberto</i>
re de' Franchi contra de' Longobardi,
sperando col di lui braccio di cacciarli
<span class="pagenum"><a id="Page_1053"></a>[1053]</span>
d'Italia. Gli spedì a quest'effetto degli
ambasciatori <span class="fnote">[Paulus Diaconus, lib. 3, cap. 17.]</span>: e perchè le lor parole
riuscissero più efficaci, volle che portassero
seco cinquantamila scudi d'oro,
quasi equivalenti agli scudi degli ultimi
secoli. Questa aurea eloquenza fece il desiderato
colpo.
</p>

<p>
Pertanto, secondo che s'ha da Gregorio
Turonense <span class="fnote">[Gregor. Turonensis, lib. 6, cap. 42.]</span>, correndo l'anno nono
di <i>Childeberto</i>, cioè nell'anno presente
di Cristo 584, lo stesso re in persona
calò con un potente esercito in Italia.
Non si vollero arrischiare i Longobardi
a battaglia alcuna campale, e credettero
più sicuro ripiego il lavorar sotto mano
con dei grossi regali. In fatti per mezzo
di questi placarono sì forte il re Childeberto,
che lo indussero a tornarsene indietro.
Il Turonense scrive che i Longobardi
allora si sottoposero alla signoria
di lui, con promettere d'essergli fedeli e
sudditi. Chi ne dubitasse, non avrebbe
con che convincere Gregorio Turonense
d'aver narrata una particolarità sì
importante di quella guerra. Paolo Diacono,
che copiò qui il Turonense, non
parla di questa suggezione. Arrivato poi
agli orecchii di Maurizio Augusto che
Childeberto, con far la pace coi Longobardi,
l'aveva burlato, pretese che gli
tornassero indietro i cinquantamila soldi,
o scudi d'oro, e scrivendo a Childeberto
ne fece doglianza. Childeberto se
ne rise, e neppure il degnò di risposta.
Si può credere scorretto il testo del Turonense
là dove: <i>Ab imperatore autem
Mauricio ante hos annos quiquaginta millia
solidorum acceperat, ut Langobardos
de Italia extruderet</i>; perchè non era
molto che Maurizio era giunto al trono,
nè potea essere preceduto lo sborso. Lo
stesso storico <span class="fnote">[Idem, lib. 8, cap. 18.]</span> narrando dipoi i fatti
dell'anno seguente 583, con iscrivere
che l'imperadore per mezzo de' suoi legati
faceva istanza presso Childeberto di
riavere <i>aurum, quod anno superiore
<span class="pagenum"><a id="Page_1054"></a>[1054]</span>
datum fuerat</i>, fa abbastanza intendere che
lo sborso seguì all'anno presente, e non
già qualche anno prima. Leggesi presso
il Du-Chesne <span class="fnote">[Du-Cange, Script. Rer. Franc. T. 1, p. 874.]</span> una lettera scritta da
non so chi a nome di Childeberto re dei
Franchi a <i>Lorenzo patriarca</i>, cioè metropolitano
non so di quale città; mi si rende
però probabile che a <i>Lorenzo</i> arcivescovo
di Milano, il quale risedeva allora
in Genova, città tuttavia ubbidiente all'imperadore.
Gli fa sapere d'essere già
in marcia l'esercito franzese contra dei
Longobardi, con raccomandargli di far
sapere tale spedizione a <i>Smaragdo</i> esarco
in Ravenna, acciocchè anch'egli accorra
dal canto suo a far guerra ad essi
Longobardi. Dovrebbe essa lettera appartenere
all'anno presente. Ora questa
irruzione dei Franchi in Italia, preveduta
dai Longobardi, ci porge un giusto fondamento
per intendere i motivi che gli
indussero ad eleggere un nuovo re, cioè
<i>Flavio Autari</i>. Essendo allora spartito il
regno de' Longobardi in tanti duchi e
governi, cadauno indipendente dall'altro,
e perciò divisi gl'interessi e le forze,
conobbe quella nazione la necessità
di avere un capo, dal quale si regolasse
tutto il corpo; e per conseguente crearono
un re nuovo. Se poi questa elezione
seguisse allorchè s'udì che Childeberto
re de' Franchi moveva l'armi verso
l'Italia, per potergli resistere, oppure
se dappoichè egli si fu ritirato, con avere
appreso i Longobardi il pericolo, in
cui s'erano trovati per la lor divisione,
non si può decidere. Il Sigonio e il cardinal
Baronio credono creato re Autari
nell'anno 585; il padre Pagi, seguendo
Sigeberto ed Ermanno Contratto, differisce
la creazione di lui fino all'anno
586. Secondo i conti finora fatti, si può
credere eletto nel presente; e tanto più,
perchè Paolo Diacono registrò prima la
elezione del re Autari, e poscia la calata
in Italia del re Childeberto, succeduta
senza fallo in quest'anno. So che a Paolo
furono ignote molte azioni de' Longobardi,
<span class="pagenum"><a id="Page_1055"></a>[1055]</span>
e ch'egli non è autore esatto, e
molto meno irrefragabile nella serie dei
tempi. Contuttociò par giusto il non dipartirsi
da lui, se non quando cel persuadono
delle chiare ragioni prese da
altri più vecchi scrittori. Parimente lo
abate Biclariense <span class="fnote">[Abbas Biclariensis, in Chron. apud Canisium.]</span> scrive <i>all'anno secondo
di Maurizio</i> Augusto, che durò
fino alla metà d'agosto dell'anno presente,
avere esso imperadore per danari
commossa la nazion dei Franchi contra
de' Longobardi: il che, dice egli, riuscì
di gran danno all'una e all'altra nazione.
Ora abbiam veduto ch'esso storico
molto prima di questa spedizione dei
Franchi pose la esaltazione d'Autari in
re de' Longobardi, e però non pare essa
da differire oltre all'anno presente. Sul
principio d'ottobre di questo medesimo
anno <i>Pelagio II</i> papa scrisse una lettera
a <i>san Gregorio</i>, allora suo nunzio alla
corte imperiale <span class="fnote">[Labbe, Concilior., tom. 5.]</span>, incaricandolo di
rappresentare a Maurizio Augusto le
grandi angustie di Roma per cagione
dei Longobardi, i pericoli di peggio, e il
bisogno di truppe, di un duca, o di un
generale d'armata, perchè Roma si trovava
sprovveduta di tutto. Ma è probabile
che non finisse l'anno senza che
seguisse fra il re Autari e <i>Smaragdo</i>
esarco quella tregua di tre anni, di cui
parla Paolo Diacono <span class="fnote">[Paulus Diaconus, lib. 3, cap. 18.]</span>, e di cui tratterò
anch'io all'anno 586.
</p>
<hr />
</div>

<div class="chapter">
<h2 class="hidden"><a id="DLXXXV"></a>DLXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Pelagio II</span> papa 8.</td>
  </tr>
  <tr>
    <td><span class="smcap">Maurizio</span> imperadore 4.</td>
  </tr>
  <tr>
    <td><span class="smcap">Autari</span> re 2.</td>
  </tr>
</table>

<p class="cons">
L'anno II dopo il consolato di <span class="smcap">Maurizio
Augusto</span>.
</p>

<p>
Con gli affari d'Italia va congiunto
in quest'anno un fatto spettante alla
Spagna. Erano ariani i Goti, ossieno i
Visigoti, che nella maggior parte di quel
<span class="pagenum"><a id="Page_1056"></a>[1056]</span>
regno signoreggiavano. <i>Ermenegildo</i> figliuolo
maggiore di <i>Leovigildo</i> re di quella
nazione, dappoichè ebbe presa per
moglie <i>Ingonda</i> figliuola di <i>Sigeberto</i> re
dei Franchi, a persuasione di lei abbracciò
la religion cattolica. Perciò nacquero
dissensioni fra lui e il padre ariano; ed
egli in fine si ribellò, e ne seguì fra loro
guerra. Per attestato di Gregorio Turonense <span class="fnote">[Gregor. Turonensis, lib. 5, cap. 39.]</span>,
Ermenegildo stando in Siviglia,
ricorse per ajuto al generale dell'imperadore,
che allora facea guerra in Ispagna;
mandò anche <i>san Leandro</i> vescovo
di quella città a <i>Tiberio Costantino</i> imperadore,
per avere il suo patrocinio.
Ma il re Leovigildo suo padre con un
regalo di trentamila soldi d'oro fece in
maniera, che il generale dell'imperadore
abbandonò quel povero principe, astretto
dipoi a mettersi nelle mani del padre.
Fu mandato in esilio, e finalmente messo
in prigione, dove perchè non volle
mai acconsentire di abbandonar la religion
cattolica, d'ordine del re suo padre
tolto fu di vita nell'anno presente.
Quantunque l'abate Biclariense <span class="fnote">[Abbas Biclariensis, in Chron.]</span> e
sant'Isidoro <span class="fnote">[Isidor., in Chron. Gothor.]</span> non abbiano avuta difficoltà
di chiamarlo <i>tiranno</i>, perchè si rivoltò
contro il padre; tuttavia essendo
certo ch'egli, piuttosto che abiurar la
vera fede, rinunziò alla speranza del regno
e sostenne la morte, perciò è onorato
come martire dalla Chiesa di Dio:
intorno a che si può vedere il bel racconto
che ne fa san Gregorio il grande <span class="fnote">[Gregor. Magnus, Dialog.]</span>,
suo contemporaneo. <i>Ingonda</i> sua
moglie dagli uffiziali greci fu inviata a
Costantinopoli; ma nel viaggio avendo
fatta scala nell'Africa, quivi diede fine
a' suoi giorni. Dal che vegniamo a conoscere
che tuttavia restava in Ispagna
qualche città di dominio degl'imperadori,
dove tenevano governatori e milizie
di qualche polso: se pur non si volesse
<span class="pagenum"><a id="Page_1057"></a>[1057]</span>
dire che dalle isole Baleari, o dalla vicina
Africa, posseduta allora dagl'imperadori,
passassero le soldatesche cesaree
in ajuto di Ermenegildo. Ora accadde,
secondochè abbiam dal suddetto Turonense <span class="fnote">[Gregor. Turonensis, lib. 8, cap. 18.]</span>
e da Paolo Diacono <span class="fnote">[Paulus Diaconus, lib. 3, cap. 23.]</span>, che
furono inviati in quest'anno medesimo
dei legati da <i>Maurizio</i> imperadore al re
<i>Childeberto</i>, per ripetere da lui l'oro
che gli era stato pagato per far la guerra
ai Longobardi. Questo re, perchè
correa voce che la suddetta Ingonda sua
sorella fosse stata trasportata a Costantinopoli,
e gli premeva o di riaverla o di
vederla ben trattata, s'indusse di nuovo a
spedire l'esercito suo in Italia ai danni
de' Longobardi. Ma ossia che trovassero
qui più duro il terreno di quel che si pensavano,
oppure, come vuole esso Turonense,
che nascesse discordia fra i capitani
franchi ed alamanni di quell'armata,
se ne tornarono tutti indietro senza
aver fatto un menomo guadagno. Non
ben apparisce a quali anni s'abbiano
da riferire le imprese di un certo <i>Drottulfo</i>,
di cui tenne conto il suddetto Paolo
Diacono. Mi sia permesso il farne qui
menzione, ancorchè io supponga che in
questi tempi fosse tregua fra i Greci e
Longobardi. Costui era di nazione svevo,
ossia alamanno. Fu fatto prigione
dai Longobardi; ma pel suo valore andò
tanto innanzi, che da' medesimi fu
alzato al grado di duca, o pure di capitano.
Ribellatosi poi dai medesimi, passò
a Ravenna, e in servigio de' Greci fece
molte prodezze. La prima fu di prendere
la città di Brescello, posta alla riva
del Po tra Parma e Reggio, dove stando
con un buon presidio infestava forte le vicine
città de' Longobardi. E perciocchè
Faroaldo, duca di Spoleti, siccome dicemmo,
avea presa la città di Classe, con
lasciarvi una buona guarnigione che formava
come un blocco alla città di Ravenna,
Drottulfo, o Drottolfo, messa insieme
una flotta di picciole barche nel fiume
<span class="pagenum"><a id="Page_1058"></a>[1058]</span>
<i>Badrino</i> (creduto dal Baudrand <span class="fnote">[Baudr. Geograph., tom. 1.]</span> per
errore il <i>Santerno</i>), e riempiutala di valorosi
fanti, con quella assalì il presidio longobardo
di Classe, e l'astrinse alla resa.
Ma il re Autari, a cui pareva una spina
sul cuore la città di <i>Brescello</i>, perchè posta
in mezzo alle sue città, ne intraprese
l'assedio: è ignoto in qual anno. V'era
dentro il suddetto Drottolfo, che fece una
gagliarda difesa. Veggendo egli finalmente
di non poter più sostenerla, o in vigore
di una capitolazione, o pure per
via del Po, si ritirò a Ravenna, lasciando
quella città in poter d'Autari, che ne
fece spianar tutte le mura. Da lì innanzi
Brescello, già città episcopale, andò
perdendo la sua dignità, ritenendo nondimeno
anche oggidì il credito di una
riguardevol terra, sotto il dominio degli
estensi duchi di Modena. Venne poi a
morte Drottolfo in Ravenna, e fu seppellito
presso la chiesa di san Vitale con
un'iscrizione in versi, rapportata da
Paolo Diacono, da Girolamo Rossi e da
altri. In quest'anno ragionevolmente si
può credere richiamato <i>san Gregorio</i> da
<i>Pelagio</i> papa a Roma, dove, benchè si
ritirasse di nuovo a vivere nel monistero
di sant'Andrea, pure era molto adoperato
nel sacro ministero dal medesimo
pontefice. Invece di lui fu inviato a Costantinopoli
per apocrisario <i>Lorenzo</i> arcidiacono
della santa romana Chiesa.
</p>
<hr />
</div>

<div class="chapter">
<h2 class="hidden"><a id="DLXXXVI"></a>DLXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Pelagio II</span> papa 9.</td>
  </tr>
  <tr>
    <td><span class="smcap">Maurizio</span> imperadore 5.</td>
  </tr>
  <tr>
    <td><span class="smcap">Autari</span> re 3.</td>
  </tr>
</table>

<p class="cons">
L'anno III dopo il consolato di <span class="smcap">Maurizio
Augusto</span>.
</p>

<p>
Racconta Paolo Diacono <span class="fnote">[Paulus Diaconus, lib. 3, cap. 18.]</span> che dopo
la presa di Brescello il re <i>Autari</i> conchiuse
una tregua di tre anni coll'esarco
di Ravenna <i>Smaragdo</i>. Io per me inclino
a credere che nell'anno 584 questa
tregua possa essere succeduta. La
<span class="pagenum"><a id="Page_1059"></a>[1059]</span>
crede fatta il cardinal Noris <span class="fnote">[Noris, de Synod. V, cap. 9, §. 4.]</span> nell'anno
presente, e però stima parimente
scritta nel medesimo una lettera di papa
<i>Pelagio</i> ad <i>Elia</i> arcivescovo d'Aquileia,
e ai vescovi suoi suffraganei, per rimuoverli
dallo scisma <span class="fnote">[Labbe, Concilior., tom. 5.]</span>. Comincia essa lettera
con queste parole: <i>Quod ad dilectionem
vestram</i>, ec., e fra l'altre cose
dice il papa di non aver loro scritto prima
per cagion delle guerre. <i>Postea ergo
quam Deus omnipotens pro felicitate christianorum
principum per labores atque
solicitudinem filii nostri excellentissimi
Smaragdi exarchi, et chartularii sacri palatii,
pacem nobis interim, vel quietem
donare dignatus est, cum omni solicitudine
festinamus praesentia ad vos scripta
dirigere.</i> Ma se poi non sappiam di certo
l'anno della tregua, neppure possiam
francamente asserir quello della lettera
di papa Pelagio. Il padre Pagi, mettendo
nel presente anno la lettera suddetta,
dubita poi se la stessa tregua fosse stabilita
nell'anno 584, o pure in questo
anno, senza por mente ch'egli pretende
eletto re solamente nell'anno presente
<i>Autari</i>, ed attribuendo Paolo Diacono
essa tregua al medesimo Autari, conseguentemente,
secondo i conti del padre
Pagi, non potè essa succedere nell'anno
584, ma può ben essere succeduta, secondo
i miei conti, perchè in esso anno
584, a mio parere, <i>Autari</i> cominciò a
regnare. Quello ch'è certo, nulla profittò
con questa lettera il pontefice <i>Pelagio</i>.
<i>Elia</i> arcivescovo coi suoi suffraganei
dell'Istria, al vedere che il papa s'addirizzava
a lui con preghiere, maggiormente
alzò la testa; e a Roma bensì
mandò la risposta per alcuni suoi messi,
ma con ordine di nulla aggiugnere in
voce a quanto si conteneva nella lettera
di risposta. Tornò di nuovo papa Pelagio,
senza perdersi d'animo, a scrivere
delle lettere a que' vescovi scismatici,
ma con trovarli sempre più indurati
nella loro opinione. Allorchè Paolo Diacono
<span class="pagenum"><a id="Page_1060"></a>[1060]</span>
scrisse <span class="fnote">[Paulus Diaconus, lib. 3, cap. 20.]</span>: <i>Hic Pelagius Heliae
Aquilejensi episcopo, nolenti tria capitula
chalcedonensis synodi suscipere, epistolam
satis utilem misit, quam beatus Gregorius,
quum esset adhuc diaconus, conscripsit:</i>
ci fa intendere che Elia non
volle accettare i tre capitoli del concilio
calcedonense, come condannati nel quinto
concilio. Ed in fatti esso autore <span class="fnote">[Idem, ibid., cap. 26.]</span>
riconosce di sotto che gli arcivescovi
di Aquileja non voleano comunicare coi
<i>condannatori dei tre capitoli</i>.
</p>
<hr />
</div>

<div class="chapter">
<h2 class="hidden"><a id="DLXXXVII"></a>DLXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Pelagio II</span> papa 10.</td>
  </tr>
  <tr>
    <td><span class="smcap">Maurizio</span> imperadore 6.</td>
  </tr>
  <tr>
    <td><span class="smcap">Autari</span> re 4.</td>
  </tr>
</table>

<p class="cons">
L'anno IV dopo il consolato di <span class="smcap">Maurizio
Augusto</span>.
</p>

<p>
Fu anche mosso da papa <i>Pelagio</i>
l'esarco di Ravenna <i>Smaragdo</i> per mettere
in dovere <i>Elia</i> arcivescovo d'Aquileja,
capo degli scismatici in Italia. Da
un memoriale presentato alcuni anni
dopo dai vescovi d'Istria all'imperadore
<i>Maurizio</i>, apparisce che Smaragdo
diede ad esso ostinato arcivescovo per
questa cagione molti disgusti, e il minacciò
di peggio. Ma ricorse egli all'imperadore <span class="fnote">[Libell. apud Baronium in Append. ad tom. 9
Annal.]</span>
con supplicarlo di aspettare
che, ritolte ai Longobardi le città dov'erano
alcuni de' suoi suffraganei, come
Trivigi, Vicenza e simili, andrebbono
poi tutti a Costantinopoli, per metter
fine alla divisione, secondo il giudizio di
sua maestà: quasichè toccasse al tribunale
secolaresco il decidere le cause
della religione. Maurizio Augusto mandò
allora ordine a Smaragdo di non inquietare
alcun di que' vescovi per questo
motivo, perchè quello non gli pareva
tempo di disgustare i popoli che avrebbono
potuto gittarsi in braccio ai Longobardi
nemici. In tale stato era l'affare
<span class="pagenum"><a id="Page_1061"></a>[1061]</span>
dello scisma d'Aquileja, quando venne
a morte l'arcivescovo, ossia patriarca
<i>Elia</i>. Dal padre de Rubeis <span class="fnote">[De Rubeis, Monument. Eccl. Aquilejeus.]</span> si fa mancato
di vita nell'anno precedente. Ebbe
egli per successore <i>Severo</i>, il quale, al
pari dell'antecessore, mise la sua sedia
nell'isola di Grado. O sia che il papa
avesse rimosso l'imperadore dal proteggere
quei vescovi pertinaci nello scisma,
o che essendo contro la mente dell'esarco
stato eletto Severo, esso Smaragdo
si credette di aver le mani slegate, un
dì egli arrivò improvvisamente da Ravenna
a Grado con molta gente armata,
prese il novello <i>patriarca</i> <span class="fnote">[Paulus Diaconus, lib. 3, cap. 26.]</span>, e con esso
lui <i>Severo vescovo di Trieste, Giovanni
vescovo di Parenzo, e Vindemio vescovo di
Ceneda</i>, e violentemente li condusse a
Ravenna, dove li tenne sequestrati per
un anno. Nel memoriale suddetto dicono
i vescovi che l'esarco adoperò ingiurie
e bastonate, allorchè per forza levò da
Grado que' vescovi. Abbiamo da Teofane <span class="fnote">[Theoph., in Chron.]</span>
che nell'<i>anno sesto</i> di Maurizio
imperadore, nel mese di settembre, correndo
l'<i>indizione sesta</i> (tutti indizii dell'anno
presente, perchè appunto nel mese
di settembre cominciò a correre l'indizione
sesta), i Longobardi mossero
guerra ai Romani. Adunque ragion vuole
che la tregua accennata da Paolo Diacono
fra i Longobardi e Smaragdo esarco
avesse principio, come io congetturai,
nell'anno 584, e terminasse nel presente.
E dicendo esso storico che di quella
tregua fu autore il re <i>Autari</i>, si vien anche
ad intendere che l'elezione di questo
re non si può differire con Sigeberto
e col padre Pagi all'anno 586. Certo è
da stupire, com'esso Pagi pretendesse
così accurato nelle cose di Italia esso
Sigeberto istorico, quando in questi medesimi
tempi si scuopre sì abbondante
di anacronismi la di lui istoria. Ma qual
fatto degno di memoria operassero i Longobardi,
<span class="pagenum"><a id="Page_1062"></a>[1062]</span>
dopo avere ripigliata la guerra
coi Romani, non ne ebbe notizia Paolo
Diacono, e molto meno ne possiam noi
rendere conto. Mi sia lecito avvertire,
che fra gli altri malanni recati all'Italia
dalla venuta de' Longobardi, non fu già
il più picciolo quello d'essersi introdotta
una fiera ignoranza fra i popoli, e l'essere
andato in disuso lo studio delle lettere,
perchè, oltre all'aver que' Barbari
prezzate solamente l'armi, le gente italiane
fra i rumori e guai delle continuate
guerre altra voglia aveano che di applicarsi
agli studii, oltre all'essere loro
ancora mancati i buoni maestri. Però o
niuno s'applicò allora a scrivere la storia
de' suoi tempi; o se pur vi fu qualche
storico, le sue fatiche si sono perdute.
Paolo Diacono non fa menzione se
non di <i>Secondo</i> vescovo di Trento, che
in questi tempi fioriva, <i>et aliqua de Langobardorum
gestis scripsit</i>: il che vuol
dire che neppur egli scrisse se non poche
cose dei Longobardi. Tuttavia potrebbe
essere che appartenesse a questo
anno lo scriversi da Giovanni abbate
Biclariense <span class="fnote">[Abbas Biclariensis, in Chron.]</span>, che correndo l'anno IV
di Maurizio, <i>Antane</i> (vuol dire Autari)
re dei Longobardi, venuto alle mani coi
Romani, diede loro una rotta, e molti
n'uccise, con occupar dipoi i confini dell'Italia.
L'anno quarto di Maurizio durò
sino all'agosto dell'anno precedente 586,
e però a que' tempi dovrebbe appartener
questo fatto. Ma non è ben sicura
per gli affari d'Italia la cronologia del
Biclariense. Egli mette nell'anno appresso
l'elezion di papa Gregorio, cioè il
Grande, che pur cadde nel 591. Perciò
potrebbe essere che quel fatto d'Autari
contra i Romani anch'esso succedesse
più tardi. E quando sussista la tregua
accennata, non potè certo accadere nell'anno
586.
</p>
<hr />
</div>

<div class="chapter">
<p>
<span class="pagenum"><a id="Page_1063"></a>[1063]</span>
</p>

<h2 class="hidden"><a id="DLXXXVIII"></a>DLXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Pelagio II</span> papa 11.</td>
  </tr>
  <tr>
    <td><span class="smcap">Maurizio</span> imperadore 7.</td>
  </tr>
  <tr>
    <td><span class="smcap">Autari</span> re 5.</td>
  </tr>
</table>

<p class="cons">
L'anno V dopo il consolato di <span class="smcap">Maurizio
Augusto</span>.
</p>

<p>
Stette l'arcivescovo d'Aquileja <i>Severo</i>
coi due suoi suffraganei in Ravenna
per un anno, detenuto sotto buone guardie
e con molti disagii. Tante minaccie di
esilio e d'altri incomodi furono adoperate <span class="fnote">[Paulus Diaconus, de Gest. Langobard.,
lib. 3, cap. 26.]</span>,
che finalmente s'indussero que' prigionieri
ad accettare il concilio quinto generale
e a comunicar con <i>Giovanni</i> arcivescovo
cattolico di Ravenna. Dopo di
che furono messi in libertà. Tornarono
questi a Grado; ma nè il popolo, nè gli altri
vescovi vollero riceverli. Perciò Severo,
pentito di quanto aveva operato in Ravenna,
fece raunare un conciliabolo nella terra
di Marano, dove esibì la confusione e
la detestazione dell'errore da sè commesso:
così chiamava egli l'aver avuta
comunione in Ravenna coi <i>condannatori
dei tre capitoli</i>. Queste parole di Paolo
indicano ch'egli assai conosceva sopra
che fosse fondato lo scisma della provincia
d'Aquileja, nè essere certo che
egli ignorasse lo stato di quella lite, come
talun suppone. Ma l'altre parole di
Paolo non lasciano ben intendere se si
accordarono i vescovi di quel concilio.
Pare che abiurassero lo scisma i seguenti,
cioè Pietro, vescovo d'<i>Altino</i>, Chiarissimo
di <i>Concordia</i>, Ingenuino di <i>Sabione</i>,
Agnello di <i>Trento</i>, Juniore di <i>Verona</i>,
Oronzio di <i>Vicenza</i>, Rustico di <i>Trivigi</i>,
Fontejo di <i>Feltri</i>, Agnello di <i>Asolo</i>, e
Lorenzo di <i>Belluno</i>: e che con Severo
patriarca, il quale difendeva i tre capitoli
del concilio calcedonense, avessero
comunione Severo, vescovo di <i>Trieste</i>,
Giovanni di <i>Parenzo</i>, e Vindemio di <i>Ceneda</i>.
Ma ciò non sussiste, perchè miriamo
poi nel memoriale di sopra accennato
più che mai pertinaci nello scisma
<span class="pagenum"><a id="Page_1064"></a>[1064]</span>
i vescovi di <i>Sabione, Belluno, Concordia,
Trento, Verona, Vincenza</i> e <i>Trivigi</i>. Fu
sparsa voce fra la plebe che <i>Smaragdo</i>
patrizio ed esarco di Ravenna per la
violenza usata contra di quei vescovi, era
stato invasato dal demonio; e Paolo Diacono
prese una tal diceria per buoni danari
contanti, con aggiugnere ciò <i>giustamente</i>
accaduto, perch'egli dovea considerare
come un eccesso lo strapazzo fatto
a que' vescovi, tuttochè scismatici. Credesi
appunto che circa questi tempi, cioè
o nell'anno precedente o nel presente,
esso <i>Smaragdo</i> fosse richiamato da Maurizio
Augusto a Costantinopoli, con essere
succeduto nel suo posto <i>Romano</i>
patrizio, terzo fra gli esarchi di Ravenna.
Abbiamo poi da Gregorio Turonense <span class="fnote">[Gregor. Turonensis, lib. 9, cap. 25.]</span>
che in quest'anno il re <i>Autari</i>
spedì degli ambasciatori a <i>Childeberto</i> re
de' Franchi, per chiedere in moglie <i>Clotsuinda</i>
sua sorella. Non dispiacque al re
d'Austrasia questa proposizione, ed accettò
i ricchi regali inviati a tal fine, con
promettere ad Autari quella principessa.
Ma arrivati alla corte di Childeberto qualche
tempo dopo gli ambasciatori di <i>Recaredo</i>
re dei Visigoti, distrussero tutto
ciò che aveano fatto i Longobardi. Era
il re Recaredo principe di gran possanza,
perchè dopo avere il re <i>Leovigildo</i> suo
padre defunto acquistata la Gallizia con
estinguere il regno degli Svevi, egli signoreggiava
oramai quasi tutta la Spagna,
e stendeva anche il suo dominio nella
Gallia col possesso della provincia narbonese,
oggidì appellata la Linguadoca.
</p>

<p>
Aveva egli inoltre il merito e la gloria
d'avere il primo fra i re Goti abbandonato
l'arianismo per le persuasioni di
<i>san Leandro</i> arcivescovo di Siviglia, e
condotta già col suo esempio, se non l'intera
nazione de' suoi, certo la maggior
parte ad abbracciare la religione cattolica.
Ora, o fosse che i ministri del papa
e dell'imperadore, a' quali non potea
piacere questa alleanza dei Longobardi
coi Franchi, disturbassero l'affare, oppure
<span class="pagenum"><a id="Page_1065"></a>[1065]</span>
che fosse creduto più proprio di
dar quella principessa ad un re cattolico,
come era Recaredo, che ad Autari principe
ariano: certo è che il trattato di
quel matrimonio per Autari andò per
terra, senza che apparisca dipoi s'esso
veramente s'effettuasse col re Recaredo:
intorno a che disputano tuttavia gli scrittori
franzesi. Forse di qui sorse qualche
amarezza fra i Longobardi ed i Franchi.
In fatti seguita poi a scrivere il Turonense,
copiato ancor qui da Paolo Diacono <span class="fnote">[Paulus Diaconus, lib. 3, cap. 28.]</span>,
aver fatto intendere Childeberto a Maurizio
imperadore, come egli era pronto
a far guerra ai Longobardi per cacciarli
d'Italia: al qual fine spedì appresso un
poderoso esercito in Italia. Il prode re
Autari non ispaventato da si gran temporale,
unite le sue forze, andò ad incontrare
l'armata franco-alamanna. Fu ivi
fatto <i>un tal macello de' Franchi, che non
ve n'era memoria d'altro simile</i>. Molti
furono i prigioni, e gli altri fuggendo
pervennero con fatica al loro paese. Queste
son parole di Gregorio Turonense,
autore contemporaneo e franzese, da
cui Paolo Diacono imparò questo avvenimento,
giacchè egli troppo scarseggiava
di notizie intorno ai fatti d'Italia d'allora.
Nè altra particolarità a noi resta di
questo sì memorabil fatto. Sicchè andiam
sempre più scorgendo qual fosse la protezione
dei re franchi, che pure Fredegario
ci fa credere comperata dai Longobardi
coll'annuo tributo di dodicimila
soldi d'oro. A quest'anno ancora crede
il padre Pagi che s'abbiano da riferir
le parole di Teofilatto <span class="fnote">[Theophilact., lib. 3, cap. 4.]</span>, là dove
scrisse, che <i>Roma vecchia</i> (così chiamata
a distinzione di Costantinopoli, che
portava il nome di <i>Roma nuova</i>) rintuzzò
gli empiti de' Longobardi. In qual
maniera non si sa; siccome neppur sappiamo
a qual anno precisamente s'abbiano
da riportar due imprese d'Autari
raccontate da Paolo Diacono <span class="fnote">[Paulus Diaconus, lib. 3, cap. 27.]</span>. Mi si
<span class="pagenum"><a id="Page_1066"></a>[1066]</span>
permetta il farne qui menzione. Fin circa
questi tempi s'era mantenuta alla divozione
degl'imperadori l'<i>isola Comacina</i>,
cioè un'isola posta nel lago di Como,
appellato il Lario, luogo assai forte, e
che fece anche nel secolo duodecimo
gran figura nelle guerre tra i Milanesi e
Comaschi. Quivi dimorava per governatore
<i>Francione</i>, generale cesareo d'armi,
e vi si era mantenuto per ben <i>venti anni</i>
contro le forze de' Longobardi. Questo
numero d'anni, preso dall'arrivo dei
Longobardi in quelle parti, viene a cadere
ne' tempi presenti. Un buon corpo
di Longobardi formò l'assedio di quella
isola, e dopo sei mesi ne costrinse alla
resa Francione, a cui nelle capitolazioni
fu accordato di potersene andare colla
moglie e col suo equipaggio a Ravenna;
e la parola gli fu mantenuta. Di grandi
ricchezze furono trovate in quell'isola,
colà ricoverate, come in luogo sicuro,
dagli abitanti di varie città. Si dimenticarono
probabilmente gl'ingordi Longobardi
di farne la restituzione ai legittimi
padroni. Similmente spedì Autari
un altro corpo d'armata, di cui fu generale
<i>Evino</i> duca di Trento, contro
dell'Istria, provincia sempre fedele all'imperadore.
Fecero costoro un gran
bottino, incendiarono molte case e terre
con tal terrore degl'Istriani, che furono
obbligati, per liberarsi da questo flagello,
di cacciarlo via a forza d'oro. E però
i Longobardi, accordata loro la pace,
ossia una tregua d'un anno, si ritirarono
con portare al re una riguardevol
somma di danaro.
</p>
<hr />
</div>

<div class="chapter">
<h2 class="hidden"><a id="DLXXXIX"></a>DLXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DLXXXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Pelagio II</span> papa 12.</td>
  </tr>
  <tr>
    <td><span class="smcap">Maurizio</span> imperadore 8.</td>
  </tr>
  <tr>
    <td><span class="smcap">Autari</span> re 6.</td>
  </tr>
</table>

<p class="cons">
L'anno VI dopo il consolato di <span class="smcap">Maurizio
Augusto</span>.
</p>

<p>
Giacchè non era riuscito al re Autari
di ottenere in moglie la principessa
<span class="pagenum"><a id="Page_1067"></a>[1067]</span>
del sangue reale di Francia, rivolse egli
le sue mire ad avere <i>Teodelinda</i>, figliuola
di <i>Garibaldo</i> duca di Baviera, a cui
Paolo Diacono dà il titolo di re, secondo
il costume di altri scrittori. Abbiamo da
Fredegario <span class="fnote">[Fredegarius, in Chron., cap. 34.]</span> che tra questa principessa
e <i>Childeberto</i> re de' Franchi erano
seguiti gli sponsali di futuro matrimonio.
Ma la regina <i>Brunichilde</i>, madre d'esso
re, una delle grandi faccendiere e sconvolgitrici
delle corti dei re franchi, disturbò
quelle nozze. Rotto questo trattato,
Autari inviò colà un'ambasceria a
far la dimanda di Teodelinda <span class="fnote">[Paulus Diaconus, lib. 3, cap. 29.]</span>, e Garibaldo
molto volentieri vi acconsentì.
Ricevuta questa risposta, e desiderando
egli di veder co' suoi occhi la novella
sua sposa, prese occasione di mandar
dei nuovi ambasciatori colà, e fingendo
d'esser anche egli uno d'essi, travestito
s'accompagnò con loro. Il capo dell'ambasceria
era un vecchio, che ammesso
con gli altri all'udienza del duca Garibaldo,
espose quanto gli occorreva per
parte del suo signore. Dopo di lui si fece
avanti l'incognito Autari, e disse che a
lui in particolare era stata data dal suo
re l'incumbenza di vedere la principessa
Teodelinda per potergli riferire le di lei
belle qualità, già intese per fama. Fece
Garibaldo venir la figliuola; ed Autari
ben guatatala da capo a piedi, se ne compiacque
forte, e disse che certamente il
re de' Longobardi sarebbe ben contento
d'avere una tale sposa, e il popolo una
tale regina. Poscia il pregò che fosse
loro permesso di riconoscerla per tale
con ricevere da lei il vino, secondo l'uso
della nazion longobarda. Fece Garibaldo
portar da bere, e dappoichè Teodelinda
ebbe data la coppa al capo degli
ambasciatori, la porse all'ignoto Autari;
ma questi, in renderla alla principessa,
senza che alcun vi facesse mente, le
toccò gentilmente la mano, e nel baciare
il bicchiere, fece in maniera ch'essa mano
della principessa gli toccò la fronte,
<span class="pagenum"><a id="Page_1068"></a>[1068]</span>
il naso e la faccia. Raccontò poi Teodelinda
questo fatto alla sua balia, e non senza
rossore. Rispose la donna accorta:
<i>Signora, niun altro avrebbe osato toccarvi,
se non chi ha da essere vostro marito.
Ma zitto, che il duca vostro padre nol
sappia.</i> Soggiunse dipoi: <i>Voi siete ben
fortunata di aver per isposo un principe
sì degno e cotanto leggiadro.</i> Era in fatti
allora il re Autari nel fiore della sua
età, di bella statura, con chioma bionda,
e di grazioso aspetto. Se n'andarono gli
ambasciatori, ed Autari nell'uscir dei
confini della Baviera, appena fatti i complimenti
a que' Bavaresi che lo aveano
accompagnato, s'alzò sulle staffe quanto
potè, e scagliò con tutta forza una picciola
scure ch'egli teneva in mano, verso
dell'albero più vicino; ed essendo
questa andata a conficcarsi profondamente
in esso, allora disse: <i>Autari sa
fare di queste ferite</i>; e ciò detto, spronò
il cavallo, e se ne andò con Dio, lasciando
i Bavaresi assai persuasi che questo galante
ambasciatore era il principe stesso.
</p>

<p>
Potrebbe essere che queste ambasciate
fossero andate nel precedente anno.
Egli è ben da credere che nel presente
si effettuasse il matrimonio suddetto.
Racconta lo storico longobardo, che
dopo qualche tempo arrivarono dei torbidi
in Baviera al duca Garibaldo a cagione
dell'arrivo de' Franchi: il che ha
dato motivo ai moderni scrittori franzesi <span class="fnote">[Daniel, Histoire de France tom. 1.]</span>
di credere che il re d'Austrasia
<i>Childeberto</i>, mirando di mal occhio l'amistà
e congiunzione di sangue e d'interessi,
che s'andava a stabilire fra il
duca Garibaldo, suo vassallo, e il re dei
Longobardi, all'improvviso facesse marciare
un'armata in Baviera, che vi recò
dei gravi danni, e tentò di sorprendere
<i>Teodelinda</i>. Paolo Diacono altro non
racconta se non quel poco che ho riferito
di sopra, con aggiugnere appresso che
questa principessa se ne fuggì verso l'Italia
con <i>Gundoaldo</i> suo fratello, e fece
sapere al re Autari la sua venuta. È ignoto
<span class="pagenum"><a id="Page_1069"></a>[1069]</span>
ciò che accadesse al duca Garibaldo
suo padre, e nulla di più se n'ha da Gregorio
Turonense e da Fredegario. Vedremo
bensì fra qualche tempo che a
lui succedette <i>Tassilone</i> nel ducato della
Baviera. Andò il re Autari incontro a
Teodelinda con un grande apparato, e
celebrò dipoi con universale allegrezza
le nozze nella campagna di Sardi di sopra
a Verona nel dì 13 di maggio. In
quella occasione scrive Paolo che un
fulmine cadde sopra un legno nel recinto,
dove era la corte, e che uno degli
indovini Gentili che <i>Agilulfo duca di Turino</i>
avea seco condotto, gli predisse non
dover passare gran tempo che la donna
poco fa sposata dal re Autari diverrebbe
moglie di esso Agilulfo. A costui minacciò
Agilulfo di tagliargli la testa, se mai
più gli scappava detta parola di questo;
ma l'indovino insistè che si avvererebbe
la sua predizione, siccome in fatti seguì.
Ma non è se non bene l'andare adagio
in prestar fede a cotali dicerie, che non
rade volte nascono dopo il fatto. Fu ucciso
in Verona nel tempo d'esse nozze
<i>Ansullo</i> parente del re Autari, e Paolo Diacono
non potè penetrarne la cagione.
A' tempi ancora d'esso Paolo correa voce <span class="fnote">[Paulus Diaconus, de Gestis Langobard.,
lib. 3, cap. 31.]</span>
che circa questi tempi il re Autari,
passando pel ducato di Spoleti, arrivasse
fino a Benevento, con impadronirsi di
quel paese: e poscia arrivasse fino a
Reggio di Calabria, dove, avendo osservata
una colonna posta alquanto nel mare,
spinto innanzi il cavallo, la toccò colla
punta della spada con dire: <i>Fin qua
arriverà il confine dei Longobardi</i>. Ed era
fama che tuttavia quella colonna fosse
chiamata <i>la colonna d'Autari</i>. Ma di questi
fatti Paolo altro mallevadore non
ebbe se non la tradizione del volgo, fondamento
molte volte fallace per farci
conoscere il vero. Però varii letterati
hanno disputato intorno all'origine dell'insigne
ducato di Benevento, il quale
non si può credere che avesse principio
<span class="pagenum"><a id="Page_1070"></a>[1070]</span>
in quest'anno, quando si ammetta col
medesimo Paolo <span class="fnote">[Paulus Diaconus, de Gestis Langobard.,
lib. 3, cap. 32.]</span> che <i>Zottone</i> primo
duca governasse quel ducato per anni
venti. Neppur sembra verisimile ciò che
Camillo Pellegrino immaginò, cioè che
il ducato suddetto nascesse anche prima
della venuta del re Alboino in Italia.
Probabilmente ne' primi sette anni dopo
la lor calata i Longobardi s'impadronirono
di buona parte della Campania e
della Puglia, e vi fondarono un ducato
di cui fu capo Benevento, e che s'andò
a poco a poco dilatando, fino ad abbracciar
il regno, appellato ora di Napoli, a riserva
della città medesima di Napoli e
di alquante altre marittime, che si tennero
forti nella divozion dell'imperio.
Reggio di Calabria era di queste; e però
quantunque Autari fuori di essa città
potesse veder quella colonna, pure è
più probabile ch'egli non arrivasse fin
là. Fu quest'anno funesto all'Italia per
un terribil diluvio d'acque, a cui un simile
da più secoli non s'era veduto. Il
Tevere crebbe nel mese di novembre ad
una sterminata altezza in Roma, vi diroccò
molte case, empiè i magazzini dei
grani con perdita di molte migliaia di
moggia d'essi, e fece altri malanni. Ne
abbiamo per testimoni i due santi Gregorii <span class="fnote">[Greg. Magnus, Dialog. lib. 3, cap. 19.
Gregor. Turonensis, lib. 10, cap. 1.]</span>,
allora viventi, cioè il Grande e
il Turonense. Dal primo de' quali, siccome
ancora da Paolo Diacono <span class="fnote">[Paulus Diaconus, lib. 3, cap. 23.]</span>, sappiamo
che per le provincie della Venezia
e Liguria, anzi per tutte l'altre d'Italia,
si provò questo flagello. Portò esso con
seco le lavine d'assaissimi poderi, e ville
intere nelle montagne, una gran mortalità
d'uomini e di bestie, e ne rimasero
disfatte le strade. Racconta san Gregorio
Magno un miracolo succeduto in Verona,
dove il fiume Adige tanto si gonfiò,
che l'acque sue giunsero sino alle finestre
superiori della basilica di san Zenone
martire, la quale era allora fuori di
<span class="pagenum"><a id="Page_1071"></a>[1071]</span>
quella città. Ma quantunque fossero aperte
le porte d'essa basilica, le acque non
entrarono dentro, e servirono come di
muro alla stessa basilica. Si trovava allora
in quella città il re Autari, e questa
inondazione si tirò dietro in qualche parte
la rovina delle mura di Verona, la
qual città da lì a due mesi restò per la
maggior parte disfatta da un furioso incendio.
Alle inondazioni suddette venne
poi dietro la peste, di cui parlerò nell'anno
seguente.
</p>
<hr />
</div>

<div class="chapter">
<h2 class="hidden"><a id="DXC"></a>DXC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="3">Anno di</td>
    <td><span class="smcap">Cristo</span> <span class="scp">DXC</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Gregorio I</span> papa 1.</td>
  </tr>
  <tr>
    <td><span class="smcap">Maurizio</span> imperadore 9.</td>
  </tr>
</table>

<p class="cons">
L'anno VII dopo il consolato di <span class="smcap">Maurizio
Augusto</span>.
</p>

<p>
Crebbero dunque nell'anno presente
le calamità dell'Italia per una fierissima
pestilenza che privò di vita una innumerabil
moltitudine di gente. Specialmente
infierì essa nella città di Roma <span class="fnote">[Gregor. Turonensis, lib. 10, cap. 1. Paulus
Diaconus, lib. 3, cap. 23.]</span>, e
colto da questo medesimo malore papa
<i>Pelagio II</i>, passò a miglior vita nel dì 8
di febbrajo. Si venne all'elezione del
successore, e i voti concordi del clero,
senato e popolo concorsero a voler papa
<i>Gregorio</i>, diacono della Chiesa romana,
che santamente vivea nel monistero di
sant'Andrea, dappoichè fu richiamato da
Costantinopoli. Piacque sommamente a
tutti una tale elezione, fuorchè ad un
solo, e questi fu lo stesso Gregorio, il
quale per ischivar questo peso ed onore,
secondo che attestano il suddetto Turonense
e Giovanni Diacono <span class="fnote">[Johannes Diaconus, in Vit. S. Gregor.,
lib. 1, cap. 40.]</span>, spedì segretamente
delle lettere a Maurizio imperadore,
supplicandolo, con quante ragioni
potè, di non confermare la sua
elezione. Era già passato in uso l'abuso,
come altrove s'è detto, che restasse libera
al clero, senato e popolo romano
<span class="pagenum"><a id="Page_1072"></a>[1072]</span>
l'elezione del papa; ma non si potea venire
alla di lui consecrazione senza il
consenso e l'approvazione degl'imperadori.
Crede il cardinal Baronio che san
Gregorio altamente detestasse, come una
eresia, l'introduzion di questo legame,
perchè suppone opera d'esso pontefice
una sposizione de' Salmi Penitenziali,
che è alle stampe. Ma gli eruditi oggidì
pretendono che quell'opera uscisse dalla
penna di <i>san Gregorio VII</i> papa, a cui
certamente convien quel linguaggio; nè
avrebbe <i>san Gregorio Magno</i> voluto valersi
di questo ripiego per sottrarsi al
pontificato, se l'avesse creduto un tirannico
sacrilegio, ed avesse tenuto <i>Maurizio</i>
Augusto uguale a Nerone e a Diocleziano,
come tenne l'autore della sposizione
suddetta. Ma scoperto il disegno
dell'umile servo di Dio Gregorio, il prefetto
di Roma, suo fratello, oppure Germano
di nome, fece prendere per istrada
le di lui lettere, e ne scrisse egli dell'altre
all'imperadore, con addurre tutte le
ragioni di dover confermare in tempi sì
scabrosi il pontificato nella persona di
Gregorio, nobile, perchè di sangue senatorio,
e tale per la pietà, per lo sapere
e per altre sue rare doti, che pari a lui
non si trovava in questi tempi. Mentre
si aspettavano le risposte della corte, il
santo pontefice si applicò tutto a placar
l'ira di Dio in mezzo al gran flagello
della pestilenza. A tal fine instituì una
general litania, ossia processione di penitenza,
con dividere in varie schiere il
popolo che vi dovea intervenire, cioè il
clero secolare, gli uomini, i monaci, le
sacre vergini, le maritate, le vedove, i
poveri e i fanciulli. Venne dipoi l'assenso
dell'imperadore, e cercò ben Gregorio
di fuggire, ma preso, fu per forza
condotto alla chiesa, e quivi consecrato
nel dì 5 di settembre. Così la Chiesa di
Dio venne ad aver un pontefice, esemplare
d'ogni virtù, le cui gloriose azioni,
la vita santissima, i libri eccellenti sono
tuttavia e saranno sempre oggetto dei
nostri encomii.
</p>

<p>
<span class="pagenum"><a id="Page_1073"></a>[1073]</span>
Intanto non rallentava l'Augusto <i>Maurizio</i>
i suoi maneggi presso <i>Childeberto</i>
re d'Austrasia, il più potente dei re
franchi, per esterminare i Longobardi
dall'Italia. Era succeduto dianzi un affare
che poteva intorbidar la buona intelligenza
fra questi monarchi, se la prudenza
di Maurizio non vi avesse trovato
rimedio <span class="fnote">[Gregor. Turonensis, lib. 10, cap. 2.]</span>. Spediti da Childeberto tre
ambasciatori a Costantinopoli, fecero
scala in Africa a Cartagine. Uno de' lor
famigli avendo presa non so qual roba
ad una bottega, e differendo di restituirla,
fu colto un dì nella piazza dal mercatante,
e preso; nè questi voleva lasciarlo,
se non restituiva il mal tolto. Il Franco,
messa mano alla spada, pagò il povero
mercatante con levargli la vita. Ciò
udito, il governatore della città con una
truppa d'armati e col popolo tumultuante
andò all'abitazion dei legati. Usciti
fuori due d'essi, furono trucidati dall'infuriata
gente. <i>Grippone</i> capo dell'ambasceria
ne fece di gravi doglianze, e
Costantinopoli, maggiormente quivi espose
le sue querele. Maurizio Augusto irritato
per l'insolenza de' suoi, ne promise
una strepitosa vendetta; e regalato
ben bene Grippone, il rimandò a casa
assai contento, e con forti istanze, perchè
Childeberto movesse l'armi contra
de' Longobardi. Premeva a quel regnante
di riaver dalle mani dell'imperadore
il suo nipote <i>Atanagildo</i>, figliuolo d'<i>Ingonda</i>
sua sorella, morta in Africa, e <i>santo
Ermenegildo</i> che era stato condotto a
Costantinopoli; perciò mise insieme una
grande armata, composta di venti duchi,
ciascuno de' quali conduceva la gente
della sua provincia. Racconta il vescovo
turonense, che <i>Audoaldo</i> duca, venendo
alla testa del popolo di Sciampagna, arrivato
a Metz, vi commise tanti saccheggi
ed omicidii, come se fosse stato un
nemico della propria terra; e che altrettanto
fecero gli altri duchi, con rovinare
il proprio paese, prima di riportare
vittoria alcuna de' loro nemici. Questo
<span class="pagenum"><a id="Page_1074"></a>[1074]</span>
era uno dei brutti costumi de' Franchi
d'allora, e se ne lamentò anche il buon
re della Borgogna <i>Guntranno</i>, con avere
attribuito a tanta iniquità delle sue genti
le rotte ch'egli ebbe dai Goti nella Linguadoca.
Ne fo io menzione anche per
ricordare che de' Longobardi lontani dal
commettere tali eccessi coi sudditi propri,
pure dicono tanto male gli scrittori
loro nemici, e all'incontro i Franchi,
non certo migliori de' Longobardi, si
veggono cotanto esaltati da alcuni scrittori.
Calò dunque in Italia dalla parte
della Rezia, ossia de' Grigioni, e da quella
di Trento, lo sterminato esercito dei
Franchi, e de' varii popoli della Germania
sudditi del re Childeberto divisi in
varie colonne. <i>Audoaldo</i> con sei altri duchi
passò a dirittura verso Milano, e in
quelle vicinanze si accampò. <i>Olone</i> duca
arrivato a Bellinzona, terra del distretto
di Milano, dove comincia il lago Verbano,
ossia Maggiore, quivi lasciò la vita,
colpito da un dardo nemico. Ed essendosi
queste genti sbandate per andar a
cercar di che vivere, dovunque arrivavano,
aveano addosso i Longobardi che
gli accoppavano senza remissione. Fecero
nondimeno i Franchi una prodezza
nel territorio di Milano. Eransi portati
i Longobardi lungo le sponde di un laghetto,
da cui esce un fiumicello a noi
ignoto. Giunti colà i Franchi, videro un
Longobardo sulla riva opposta armato
di tutto punto, che disse loro: <i>È venuto
il dì, in cui si vedrà a chi Dio voglia più
bene.</i> Passarono di qua dal fiume alcuni
pochi Franchi, e messisi addosso a costui,
tante gliene diedero, che lo stesero morto
a terra. Allora i Longobardi, raccolte
le lor bagaglie, si ritirarono tutti, di modo
che i Franchi non trovarono in quel
sito se non i segni che vi erano stati nemici.
Tornarono poscia al loro accampamento,
e colà giunsero i legati dell'imperadore
per avvisarli che era in
marcia per venire ad unirsi con loro
l'esercito cesareo fra tre giorni, e se ne
accorgerebbono allorchè vedessero data
<span class="pagenum"><a id="Page_1075"></a>[1075]</span>
alle fiamme una villa ch'era sul monte.
Aspettarono i Franchi per sei giorni, e
mai non videro comparire alcuno. <i>Cedino</i>,
ossia <i>Ghedino</i>, duca con tredici altri
duchi entrato dalla parte di Trento in
Italia, prese cinque castella, e si fece giurare
ubbidienza da que' popoli.
</p>

<p>
Il re Autari da due parti assalito con
tante forze, prese in questa congiuntura
il saggio partito di tener ben guardati i
luoghi forti e le città, dove s'erano rifugiate
le genti col loro meglio, lasciando
la campagna alla discrezione, ossia indiscrezion
de' nemici. S'era specialmente
ben fortificato egli e provveduto in Pavia.
Ma ciò che non poterono far le spade,
lo fece l'aria della state, a cui non
erano usati i Franchi e gli Alamanni:
cioè s'introdusse la dissenteria in quelle
armate, e ne fece una grande strage. Vi
si aggiunse anche la fame per la mancanza
de' viveri, in guisa che essendo
oramai troppo sminuito l'esercito, determinarono
que' capitani, dopo tre mesi
di scorrerie fatte per la Liguria e
per i contorni, di tornarsene al loro
paese. Ma nel ritorno la fame li maltrattò
cotanto, che furono obbligati a vendere
infin l'armi e il vestito per aver da
mangiare e per poter giugnere vivi a casa.
Nel passare ancora per alcuni paesi
(forse de' Grigioni o del Trentino) che
erano stati una volta sotto il dominio
del re <i>Sigeberto</i>, padre del re <i>Childeberto</i>,
diedervi il sacco, e fecero schiavi
quanti caddero nelle loro mani. Con tali
particolarità racconta Gregorio Turonense
questa guerra de' Franchi, i quali
o non vollero per politica far danno
maggiore ai Longobardi, o non poterono
per debolezza; perchè allora non si
facea la guerra, come oggidì si pratica,
con tanti attrecci, provvisioni di buoni
magazzini e maniere di forzar anche le
città più forti. Son di parere alcuni scrittori
pavesi, che in questa occasione la
città di Ticino fosse presa da <i>Papio</i>, uno
de' duchi franchi, e cominciasse da lì innanzi
a chiamarsi <i>Papia</i>, oggidì <i>Pavia</i>.
<span class="pagenum"><a id="Page_1076"></a>[1076]</span>
Son questo favole prive d'apparenza,
non che di fondamento di verità. Era anticamente
quella città ascritta alla <i>tribù
papia</i>. Di là conghietturo io che possa
essere venuta la mutazion del suo nome.
</p>

<p>
Paolo Diacono <span class="fnote">[Paulus Diaconus, lib. 3, cap. 30.]</span>, secondo il solito,
copiò qui fedelmente il racconto di Gregorio
Turonense, con solamente aggiugnere
che l'esercito franzese giunse nel
territorio di Piacenza, e di là arrivò fino
a Verona, con ispianar molte castella,
non ostante i giuramenti di salvar quei
luoghi, allorchè spontaneamente loro si
renderono gli abitanti, credendo i Franchi
gente da mantener parola. Nel territorio
di Trento specialmente diroccarono
Tesana, Maleto, Semiana, Appiano,
Fagitana, Cimbra, Vizzano, Brentonico,
Volene, Ernemase e due altre castella in
Alsuca, ed uno nel veronese. Tutti gli
abitanti d'esse castella furono condotti
in ischiavitù. Quei soli del castello della
Verruca, in numero di secento, per l'interposizione
d'<i>Ingenuino</i> vescovo di Sabione
(il cui vescovato fu poi trasferito
a Brixen) e di <i>Agnello</i> vescovo di Trento,
ebbero la fortuna di potersi riscattare
con pagare un soldo di oro per cadauno.
Ma questa guerra fu di maggior conseguenza
di quel che apparisca dal racconto
del Turonense e di Paolo Diacono,
il quale si accinse a scrivere la storia
de' Longobardi con poche notizie. Noi
abbiam delle lettere pubblicate dal Freero
e dal Du-Chesne <span class="fnote">[Du-Chesne, Scriptor. Rer. Franc., tom. 1.]</span>, e scritte parte dal
re <i>Childeberto</i> a <i>Maurizio</i> Augusto, a
<i>Giovanni</i> patriarca di Costantinopoli, ad
<i>Onorato</i> aprocrisario del papa, a <i>Domiziano</i>
vescovo di Melitina e consigliere
cesareo, a <i>Paolo</i> padre dell'imperadore
e ad altri ufficiali della corte imperiale,
dove si fa menzione dei legati inviati a
Costantinopoli, e della lega che si manipolava
fra questi principi contra de' Longobardi.
Ve n'ha dell'altre della regina
<i>Brunichilde</i> a <i>Costantina</i> Augusta moglie
dell'imperador Maurizio, in cui le raccomanda
<span class="pagenum"><a id="Page_1077"></a>[1077]</span>
forte <i>Atanagildo</i> suo nipote, e ad
<i>Anastasia</i> Augusta vedova di Tiberio Costantino
imperadore, al suddetto <i>Atanagildo</i>
e allo stesso <i>Maurizio</i> Augusto. Ma
specialmente son degne di attenzione due
lettere, la prima delle quali è scritta al
re Childeberto da esso imperadore, in
cui gli fa sapere che prima ancora dell'arrivo
in Italia dei duchi franzesi, era
riuscito all'armata cesarea di prendere
per battaglia le città di <i>Modena</i>, d'<i>Altino</i>
e di <i>Mantova</i>, venendo in questa maniera
ad impedir l'unione delle soldatesche longobarde.
Essersi poi inteso che uno dei
duchi franzesi, per nome <i>Cheno</i>, aveva
trattato di pace con <i>Autari</i>, il quale s'era
chiuso in Pavia, essendosi anche gli altri
suoi capitani colle lor milizie ritirati in
diverse castella. Che trovandosi il suddetto
Cheno duca presso Verona con
ventimila combattenti, erano andati a
trovarlo i messi cesarei per concertar
seco l'assedio di Pavia, la presa della
qual città avrebbe dato l'ultimo tracollo
alla nazion longobarda. Ma che i duchi
franchi, dopo aver fatta una tregua di
dieci mesi coi Longobardi, se n'erano iti
con Dio, senza farne parola con gli uffiziali
di Cesare: il che era da credere
che sarebbe dispiaciuto non poco ad esso
Childeberto, perchè se si fosse ito di
accordo, si era sull'orlo di veder libera
l'Italia dai Longobardi. Il perchè vivamente
il prega di spedire per tempo nel
prossimo anno le sue armate in Italia,
prima che i Longobardi possano fare la
raccolta de' grani, giacchè l'armata cesarea
non solamente s'era impadronita delle
città suddette, ma erano anche tornate
alla divozion dell'imperio quelle di
<i>Reggio</i>, <i>Parma</i> e <i>Piacenza</i> coi loro duchi
e con assaissimi Longobardi. Finalmente
egli raccomanda di ordinare che sieno
messi in libertà i poveri Italiani menati
schiavi di là dai monti, perchè questa obbligazione
era espressa nei patti della lega.
L'altra lettera è di <i>Romano</i> patrizio
ed esarco di Ravenna, scritta al medesimo
re <i>Childeberto</i>, con significargli la
<span class="pagenum"><a id="Page_1078"></a>[1078]</span>
presa delle suddette città di <i>Modena</i>, <i>Altino</i>
e <i>Mantova</i>. E che mentre egli era in
procinto di portarsi all'assedio di <i>Parma</i>,
<i>Reggio</i> e <i>Piacenza</i>, i duchi longobardi di
quelle città erano venuti in fretta a trovar
esso esarco in Mantova, e s'erano
messi all'ubbidienza della <i>santa repubblica</i>
(nome usato molto in que' tempi per
significare ciò che oggi chiamiamo <i>sacro
romano imperio</i>) con dargli per ostaggi i
loro figliuoli. Tornato esso esarco a Ravenna,
s'era dipoi portato in Istria, per
far guerra a <i>Grasolfo</i> nemico. Giunto colà,
se gli era presentato <i>Gisolfo magnifico
duca, figliuolo di Grasolfo</i>, che nella sua
giovanile età avea ciera di voler essere
migliore del padre, con offerirgli di sottomettere
sè stesso con tutto il suo esercito
alla <i>santa repubblica</i>. E che era arrivato
in Italia <i>Nordolfo</i> patrizio col suo
esercito in servigio dell'imperadore, il
quale in compagnia di <i>Ossone</i>, uomo
glorioso, avea ricuperate varie città. Il
perchè esso Romano, persuaso che il re
stia saldissimo nel pensiero di eseguire i
patti della lega, e massimamente sapendo
ch'egli è in collera contra dei suoi
duchi, perchè erano tornati indietro senza
aver soddisfatto agli ordini di sua
maestà, vorrà ben rispedire l'armata al
primo tempo; ed avanti che si faccia il
raccolto de' grani, con dei capitani meglio
intenzionati; raccomandandosi soprattutto
che gli faccia opportunamente
sapere qual via terranno in venendo, e
a qual preciso tempo si moveranno. In
fine il supplica di dar buon ordine alle
sue genti, acciocchè non mettano a sacco,
nè incendino le case degl'Italiani, in
favore e difesa de' quali sono inviate, e
niuno d'essi menino in ischiavitù, e allo
incontro rilascino i già fatti schiavi.
</p>

<p>
Queste particolarità fanno abbastanza
intendere che la guerra mossa in
quest'anno dall'imperadore e dal re
Childeberto contra de' Longobardi, più di
quel che ne seppero i due sovrallodati
storici, portò dei vantaggi all'armi cesaree,
e di pericolo al regno de' Longobardi.
<span class="pagenum"><a id="Page_1079"></a>[1079]</span>
E se i Franchi avessero operato di
concerto e più daddovero, forse si dava
l'ultimo crollo alla signoria d'essi Longobardi
in Italia. Anzi mi nasce qui sospetto
di qualche abbaglio in Paolo Diacono <span class="fnote">[Paulus Diaconus, lib. 2, cap. 4.]</span>,
il quale, siccome accennai, ci
rappresentò per primo duca del Friuli
<i>Gisolfo</i>, e tale creato nell'anno 568 dal
re Alboino. Ora dalla lettera apparisce
che Romano esarco era andato in Istria
per far guerra a <i>Grasolfo</i> padre di <i>Gisolfo</i>.
Forse questo <i>Grasolfo</i> fu egli il
primo duca in quelle contrade, e, venuto
a morte in quei tempi, ebbe per successore
nel ducato Gisolfo suo figliuolo, il
quale andò in questi tempi a sottomettersi
all'esarco. Se nell'anno 568 Gisolfo
avesse avuto il ducato del Friuli, bisognerebbe
supporlo fin d'allora capace di
governar popoli. Anzi Paolo dice che il
re Alboino <i>Gisulfum, UT FERTUR, suum
nepotem, VIRUM per omnia idoneum, qui
eidem</i> (regi) <i>Strator erat, quem lingua
propria Marpahis appellante Forojulianae
civitati, et toti regioni illi praeficere statuit</i>.
Ma ciò non può sussistere, perchè,
per attestato di Romano esarco, che lo
aveva veduto co' propri occhi, era assai
giovinetto esso Gisolfo nell'anno 590, <i>in
juvenili aetate</i>. Adunque giusto sospetto
ci è che Paolo non avesse in questo racconto
altro fondamento che la tradizion
popolare, e sinceramente lo confessa egli
stesso con dire <i>ut fertur</i>; e che il primo
duca del Friuli fosse <i>Grasolfo</i>, e successivamente
lo stesso <i>Gisolfo</i> in quest'anno
590. Dappoichè si furono ritirate
dall'Italia le genti del re Childeberto, sapendo
il re Autari <span class="fnote">[Greg. Turonensis, lib. 10, cap. 3. Paulus
Diaconus, lib. 3, cap. 34.]</span> quanta autorità
avesse in tutto l'imperio franzese, specialmente
sopra il cuore d'esso <i>Childeberto</i>
suo nipote, <i>Guntranno</i> re della Borgogna,
uno dei tre re della Francia, allora
regnanti, principe pacifico e di tutta
bontà; gli spedì degli ambasciatori per
pregarlo della sua mediazione ad ottener
<span class="pagenum"><a id="Page_1080"></a>[1080]</span>
la pace. Gli rappresentarono questi
la divozione professata in addietro dalla
nazion longobarda ai re franchi, co' quali
aveano mantenuta sempre una buona
intelligenza, senza aver meritato di essere
perseguitati da loro: però pregavano
che si rimettesse buona amicizia e concordia
fra le due nazioni, esibendosi
pronti, in qualunque tempo, alla difesa
dei Franchi, e che desistessero dall'ajutare
un comune nemico, il quale, atterrata
l'una nazione, si sarebbe aperto il
passo a minacciare e distruggere ancor
l'altra. Furono benignamente ascoltati
dal re Guntranno, e poscia inviati con
qualche sua commendatizia al re Childeberto,
al quale con tutta sommessione
fecero la medesima rappresentanza. Passò
qualche giorno senza che i legati
avessero concludenti risposte, quando
eccoti arrivarne degli altri, spediti dalla
regina <i>Teodelinda</i> colla nuova che il re
Autari era morto; i quali pregarono similmente
Childeberto di voler concedere
la pace ai Longobardi. Childeberto li
congedò tutti con delle buone parole e
speranze. Fu poi da lì a non molto conchiusa
questa pace col successore d'Autari,
e da lì innanzi non ebbero molestia
alcuna i Longobardi dalla parte dei
Franchi: il che servì a renderli animosi,
con ridersi eglino dipoi della potenza dei
greci imperadori.
</p>

<p>
In fatti diede fine in quest'anno alla
sua vita il re <i>Autari</i>, mentre era in Pavia,
nel dì 5 di settembre, per attestato di
Paolo Diacono, e corse voce ch'egli morisse
di veleno. Ebbe principio in esso
mese di settembre l'<i>indizione nona</i>, ed
appunto si ha una lettera scritta da s.
Gregorio papa <span class="fnote">[Gregor. Magnus, lib. 1, epist. 17.]</span> sotto la medesima Indizione,
e indirizzata a tutti i vescovi d'Italia,
con far lor sapere che il <i>nefandissimo
Autarit</i> (questo è il titolo, di cui sono
frequentemente ornati i re longobardi e
la lor nazione dai Romani, perchè troppe
offese ne avevano ricevuto, e tuttavia
<span class="pagenum"><a id="Page_1081"></a>[1081]</span>
ne ricevevano. Anche i Goti erano ariani,
ma di loro parlavano in altra maniera
i Romani, perchè erano sudditi di
essi): che Autari, dissi, avea nella prossima
passata pasqua vietato il battezzar
nella fede cattolica i figliuoli dei Longobardi
(ariani), per la qual colpa Iddio lo
aveva tolto dal mondo. Paolo Diacono
scrive che Autari regnò <i>sei anni</i>; ed essere
egli morto nel principio di settembre
di quest'anno, adunque dovette egli
essere eletto re verso il fine dell'anno
584, come già dicemmo, e non già nello
anno 586, come pretese il padre Pagi,
che volle seguitar Sigeberto, certamente
ingannato sì nel principio che nel fine
del governo di Autari. Lo stesso Pagi
accordò che in quest'anno esso Autari
lasciasse di vivere, nè poi s'avvide che i
suoi conti non batteano intorno all'epoca
di questo re. Ora bisogna ben che
fossero rare le doti e le virtù della regina
<i>Teodelinda</i>, benchè di nazion bavarese,
perchè non solamente seguitarono i
primati longobardi a venerarla ed ubbidirla
qual padrona, ma anche le permisero
di eleggersi un nuovo marito che
fosse degno di reggere il loro regno. Nè
diede loro fastidio che Teodelinda professasse
la religione cattolica: tanta doveva
essere la saviezza, la pietà e la prudenza
di questa principessa. Avrebbe ella,
credo io, scelto volentieri un principe
longobardo cattolico di credenza, se lo
avesse trovato, ma niun ve n'era. Però,
seguendo il consiglio de' più assennati, mise
li occhi sopra <i>Agilolfo duca a di Torino</i>,
principe bellicoso, parente del defunto re
Autari, di bell'aspetto, di mente attissima
a ben governar dei popoli. Fattolo
chiamare alla corte, gli andò incontro
fino alla terra di Lomello, onde prese il
nome il paese della Lomellina, alcune
miglia lungi da Pavia. Colà giunto Agilolfo,
fece Teodelinda portar da bere, e
dopo aver essa bevuta la metà d'una tazza,
<span class="pagenum"><a id="Page_1082"></a>[1082]</span>
porse il resto ad Agilolfo, il quale, nel
restituirle la tazza, riverentemente le
baciò la mano. Allora la regina sorridendo,
ma con onesto rossore, gli disse,
non essere di dovere ch'egli baciasse la
mano a chi dovea baciare la bocca. Ed
ammessolo all'altro bacio, gli significò la
intenzione sua d'averlo per marito e di
farlo re. Che più? Le nozze si celebrarono
con gran solennità ed allegria sul
principio di novembre, ed Agilolfo cominciò
bene ad ajutar la regina consorte
nel governo del regno, ma per allora
non assunse il titolo di re. Non si sa intendere
come Gregorio Turonense <span class="fnote">[Gregor. Turonensis, lib. 10, cap. 3.]</span>
scrivesse, che mentre stavano presso del
re <i>Childeberto</i> i legati del re Autari, arrivò
la morte d'esso Autari, e che in suo
luogo era succeduto <i>Paolo</i>. Di questo
<i>Paolo</i> non v'ha memoria alcuna; nè esso
è nome longobardico. Molto meno può
esso convenire ad Agilolfo, che solamente
due mesi, dappoichè era morto Autari,
sposò Teodelinda, in guisachè non potè
mai, coll'avviso della morte d'Autari,
giugnere alla corte di Childeberto la
nuova del successore eletto. Meglio informato
degli affari de' Longobardi non
fu Fredegario <span class="fnote">[Fredegarius, in Chron. cap. 34.]</span> colà, dove scrive che
<i>Agone re de' Longobardi, figliuolo del re
Autari</i>, prese per moglie <i>Teodelinda di
nazione franzese</i>: cioè non seppe che
questa principessa in prime nozze era
stata moglie del re Autari, e fallò in credere
<i>Agone</i> figliuolo d'Autari. Per altro
Agilolfo fu anche nomato, per testimonianza
di Paolo Diacono, <i>Ago</i> o <i>Agone</i>: il
che si vede praticato in questi tempi per
altri nomi. In quest'anno <i>Maurizio</i> imperadore
dichiarò Augusto e collega nell'imperio
<i>Teodosio</i> suo primogenito, nato
nell'anno 585. Ciò apparisce dal racconto
che fa degli atti di s. Gregorio il
Grande Giovanni Diacono <span class="fnote">[Johann. Diacon., in Vit. S. Greg. M., lib. 1,
cap. 40.]</span>.
</p>
<hr />
</div>

<div class="chapter">
<p>
<span class="pagenum"><a id="Page_1083"></a>[1083]</span>
</p>

<h2 class="hidden"><a id="DXCI"></a>DXCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Gregorio I</span> papa 2.</td>
  </tr>
  <tr>
    <td><span class="smcap">Maurizio</span> imperadore 10.</td>
  </tr>
  <tr>
    <td><span class="smcap">Agilolfo</span> re 1.</td>
  </tr>
</table>

<p class="cons">
L'anno VIII dopo il consolato di <span class="smcap">Maurizio
Augusto</span>.
</p>

<p>
Egregiamente serve a comprovare
che non, come s'ha ne' testi della cronica
Alessandrina, si hanno a notare gli anni
del consolato di Maurizio Augusto, uno
strumento pubblicato dal chiarissimo
marchese Scipione Maffei <span class="fnote">[Maffei, Ist. Diplom., pag. 165.]</span>, ed esistente
presso di lui. Esso fu scritto <i>in Classe
ravennate imp. DN. N. Mauricio Tiberio
P. P. Aug. anno nono, post consulatum
ejusdem anno octavo, sub die
sexto nonarum martiarum, Indictione
nona</i>: cioè nell'anno presente. Benchè
poi fossero seguite le nozze tra la regina
<i>Teodelinda</i> e il duca <i>Agilolfo</i> nel novembre
dell'anno precedente, pure la dignità
regale non fu conferita ad esso Agilolfo
se non nel maggio di quest'anno alla
dieta generale de' Longobardi, che si
raunò in Milano. Chi scrive ch'egli fu
coronato in Milano colla corona ferrea
non è assistito da documento, o testimonianza
alcuna dell'antichità. Però da
questo tempo io comincio a numerar gli
anni del suo regno. Fredegario <span class="fnote">[Fredegar., in Chron., cap. 13.]</span> anche
egli mette sotto il presente anno l'assunzione
al trono di Agilolfo. La prima applicazione
di questo novello re <span class="fnote">[Paulus Diaconus, lib. 4, cap. 1.]</span> fu
quella di spedire <i>Agnello</i> vescovo di
Trento in Francia, ossia in Germania,
al re <i>Childeberto</i>, per liberare gl'Italiani
condotti colà schiavi dai Franchi:
pensiero degno di un re che dee essere
padre del suo popolo. Trovò il vescovo
che la regina <i>Brunechilde</i>, madre d'esso
re, principessa famosa non meno per gli
suoi vizii che per le sue virtù, avea riscattato
col proprio danaro molti di quegli
sventurati, e molti altri, col danaro
<span class="pagenum"><a id="Page_1084"></a>[1084]</span>
del re Agilolfo, ne riscattò il vescovo, e
tutti li ricondusse in Italia. Fu eziandio
mandato dal re Agilolfo per suo ambasciatore
alle Gallie <i>Evino</i> duca di Trento,
cioè, come si può credere, a <i>Guntranno</i>,
re della Borgogna, e a <i>Clotario II</i>
suo nipote, re della Neustria, ossia della
Francia occidentale, affinchè unitamente
s'interponessero per condurre alla pace
<i>Childeberto</i> re della Francia orientale,
ossia dell'Austrasia, che comandava ad
una parte delle Gallie e a buona parte
ancora della Germania. Probabilmente
venne in questi tempi a morte <i>Atanagildo</i>
nipote d'esso Childeberto, già condotto
a Costantinopoli, in riguardo del quale,
cioè per riaverlo dalle mani de' Greci,
avea Childeberto fatta guerra ai Longobardi.
Certo non si truova più da lì innanzi
memoria di lui nelle storie. Questo
impegno dunque cessato, e riflettendosi
da Childeberto che non gli tornava
il conto ad ingrandire colla rovina dei
Longobardi l'imperadore, la cui potenza
avrebbe potuto un dì nuocere ai Franchi
stessi, con isvegliar le antiche pretensioni,
non fu difficile lo stabilir finalmente
la pace tra i Franchi e Longobardi: il
che servì a maggiormente stabilire il regno
longobardico in Italia. Nell'anno addietro,
allorchè i Franchi calati in Italia
fecero sì aspra guerra, non dirò ai Longobardi,
ma alle campagne degl'Italiani,
<i>Minolfo duca</i> <span class="fnote">[Paulus Diaconus, lib. 4, cap. 1.]</span>, cioè governatore <i>della
isola di s. Giuliano</i>, s'era gittato in braccio
a questi nuovi venuti. In vece di <i>san
Giuliano</i>, si ha da leggere <i>s. Giulio</i>, la
cui isola tuttavia ritien questo nome nella
diocesi di Novara e nel lago d'Omegna.
Perchè quel sito era inespugnabile,
qualora si fossero ritirate tutte le barche
del lago, perciò parve al re Agilolfo che
Minolfo non per necessità, ma per codardia
o per tradimento si fosse gittato
nel partito dei Franchi: perciò gli fece
tagliar la testa ad esempio degli altri.
Ossia poi che a <i>Gaidolfo</i>, appellato da
altri <i>Gandolfo</i>, duca di Bergamo, non
<span class="pagenum"><a id="Page_1085"></a>[1085]</span>
fosse piaciuta l'elezione del re Agilolfo,
o ch'egli non volesse ubbidirlo, costui si
ribellò contra di lui, e fortificossi gagliardamente
in essa città. Accorse colà il re,
e gli mise tal paura, che l'indusse a chiedere
misericordia. Nè la chiese indarno;
gli perdonò Agilolfo: ma per sicurezza
della di lui fedeltà volle avere e condur
seco degli ostaggi. Bisogna poi che costui
fosse un cervello ben inquieto, perchè
tornò poscia a ribellarsi, e si fortificò nell'isola
posta nel lago di Como. Non tardò
il re Agilolfo a cavalcare di nuovo per
reprimere costui, ed ebbe la fortuna di
cacciarlo di colà. Gli furono pagate le
spese del viaggio, perchè avendo ivi trovate
molte ricchezze, rifugiate dagl'Italiani
in quel forte sito, vi mise le mani
addosso, e se le portò, senza farsene scrupolo,
a Pavia. Ma avendo noi veduto di
sopra un simil racconto dell'isola Comacina,
ch'è la stessa, può nascere dubbio intorno
alle ricchezze ivi trovate, o in quella
o pure in questa volta. Seguitò, ciò non
ostante, Gaidolfo ad alzare le corna contra
del re, confidato nella fortezza di
Bergamo; ma Agilolfo il costrinse di
nuovo ad umiliarsi: con che tornò, mercè
della sua clemenza, a rimetterlo in sua
grazia. Anche <i>Ulfari</i> duca di Trivigi uno
fu di quelli che si ribellarono al re Agilolfo;
ma, assediato in quella città, fu
forzato a rendersi prigione. Racconta
Paolo che in quest'anno non piovve nel
mese di gennajo fino al settembre, e però
si fece una misera raccolta. Diedero ancora
un gran guasto al territorio di
Trento le locuste, cioè le cavallette più
grosse delle ordinarie, con divorar le
foglie degli alberi e l'erbe dei prati. Ma
non toccarono i grani, e nell'anno seguente
si provò questo medesimo flagello.
A questi mali s'aggiunse una terribil
peste, che afflisse specialmente Ravenna e
l'Istria; e da una lettera di s. Gregorio
Magno <span class="fnote">[Gregor. Magnus, lib. 2, ep. 2.]</span> apparisce che questo malore
infestava anche la città di Narni.
</p>
<hr />
</div>

<div class="chapter">
<p>
<span class="pagenum"><a id="Page_1086"></a>[1086]</span>
</p>

<h2 class="hidden"><a id="DXCII"></a>DXCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCII</span>. Indizione <span class="scp">X</span>.</td>
  </tr>
  <tr>
    <td><span class="smcap">Gregorio I</span> papa 3.</td>
  </tr>
  <tr>
    <td><span class="smcap">Maurizio</span> imperadore 11.</td>
  </tr>
  <tr>
    <td><span class="smcap">Agilolfo</span> re 2.</td>
  </tr>
</table>

<p class="cons">
L'anno IX dopo il consolato di <span class="smcap">Maurizio
Augusto</span>.
</p>

<p>
Assicurato il suo regno dalla parte
dei Franchi colla pace con esso loro stabilita,
e depressi gl'interni nemici, volle
ancora il re Agilolfo provvedere alla sicurezza
sua dalla parte degli Avari, ossia
degli Unni o Tartari che dominavano
nella Pannonia, e stendevano la lor
signoria sopra gli Sclavi, che diedero il
nome alla Schiavonia. Era formidabile
anche la potenza di quella nazione, e non
andrà molto che cominceremo a vederne
le funeste pruove in Italia. Con costoro
fu conchiuso un trattato di pace e di
amistà. Ma non erano terminati i mali
umori interni. <i>Romano</i> esarco lavorava
sott'acqua, e tanto seppe fare, che con
promesse e danari guadagnò <i>Maurizio</i>,
ossia <i>Mauricione</i> o <i>Mauritione duca</i> di
Perugia <span class="fnote">[Gregor. Magnus, lib. 2, ep. 8.]</span>, che accettò presidio greco
in quella città. Si trovava allora l'esarco
in Roma, ed ansioso di mettere il piede
in sì riguardevol città, che poteva servirgli
di frontiera contra de' Longobardi,
si mosse di colà, conducendo seco quanti
armati potè; e nel viaggio non solamente
se gli diede Perugia, ma egli prese
inoltre alcune delle città frapposte, cioè
Sutri, Polimarzo, oggidì Bomarzo, Orta,
Todi, Ameria, Luceolo, ed altre, di cui
lo storico non seppe il nome. Giunsero
queste disgustose nuove ad Agilolfo dimorante
in Pavia, che ne dovette prontamente
scrivere al duca di Spoleti, intanto
che egli preparava l'esercito per
accorrere in persona a quelle parti. A
<i>Faroaldo</i> primo duca di Spoleti, morto,
non si sa in qual anno, era succeduto
<i>Ariolfo</i>, uomo di gran valore. Io non so
<span class="pagenum"><a id="Page_1087"></a>[1087]</span>
come, a chi compilò la vita di s. Gregorio
Magno, scappò detto che questo
<i>Ariolfo fu duca di Benevento</i>. Dal Baronio
poi fu creduto <i>duca de' Longobardi
nella Toscana</i>. Certo è ch'egli era <i>duca
di Spoleti</i>, e lo attestano Paolo Diacono
e l'autore della Cronica Farfense. In questi
tempi l'Umbria da alcuni fu riguardata
come parte della Toscana. Ora trovandosi
egli il più vicino ai paesi caduti
in mano del nemico esarco, si mise tosto
in armi ed entrò in campagna. Fu
preveduto questo colpo dal santo papa
<i>Gregorio</i>; e siccome sulla sua vigilanza
e prudenza specialmente posava la salute
di Roma, ed era alla saggia sua direzione
raccomandato il maneggio anche
degli affari temporali in tempi sì scabrosi,
egli perciò scrisse <span class="fnote">[Gregor. Magnus, lib. 2, ep. 3, 29 et 30.]</span> a <i>Veloce</i> maestro
della milizia, ossia generale d'armata,
che intendendosi con <i>Maurilio</i> e <i>Vitaliano</i>,
a' quali ancora fece intendere la
sua mente, stessero bene attenti ai movimenti
del duca di Spoleti, e caso che si
inviasse verso Roma o verso Ravenna,
gli dessero alla coda. Ciò fu nel mese di
giugno, e voce correva che Ariolfo fosse
per essere sotto Roma nella festa di san
Pietro. Nell'epistola trentesima notifica
esso papa ai suddetti Maurilio e Vitaliano,
che nel dì 11 quel mese (e non già di
gennajo, come hanno alcune edizioni) esso
duca Ariolfo gli avea scritta una lettera,
di cui loro manda copia, con raccomandare
ai medesimi di tenere all'ubbidienza
dell'imperadore la città di <i>Soana</i>
posta nella Toscana, se pure Ariolfo
non gli ha prevenuti, con portar via di
là gli ostaggi. Costa poi da un'altra lettera
di s. Gregorio <span class="fnote">[Idem, lib. 2, ep. 46.]</span>, scritta a <i>Giovanni</i> arcivescovo
di Ravenna, che Ariolfo arrivò
colle sue genti fin sotto Roma, e quivi
tagliò a pezzi alcuni, ad altri diede delle
ferite: cosa che afflisse cotanto il placido
animo dell'ottimo pontefice, che ne cadde
malato, assalito da dolori colici. Quel
nondimeno che maggiormente pareva a
<span class="pagenum"><a id="Page_1088"></a>[1088]</span>
lui intollerabile, era, ch'egli avrebbe avuta
maniera d'indurre alla pace i nemici
(probabilmente impiegando del danaro,
com'era solito in simili frangenti di fare),
ma l'esarco <i>Romano</i> non gliel voleva
permettere: del che si duol egli forte coll'arcivescovo
suddetto. E tanto più, perchè
essendo stato rinforzato Ariolfo dalle
soldatesche di due altri condottieri di
armi, <i>Autari</i> e <i>Nordolfo</i>, difficilmente volea
più dar orecchio a trattati di pace.
Pertanto il prega che se ha luogo di parlar
di tali affari con sì strambo ministro,
cerchi di condurlo alla pace, con ricordargli
specialmente che s'era levato di
Roma il nerbo maggiore delle milizie,
per sostenere l'occupata Perugia, come
egli deplora altrove <span class="fnote">[Gregorius M., lib. 5, ep. 40.]</span>, nè vi era restata
altra guarnigione che il reggimento
teodosiano, così appellato da <i>Teodosio</i>
Augusto, figliuolo di <i>Maurizio</i> imperadore,
il quale ancora, per essere privo delle
sue paghe, stentava ad accomodarsi
alla guardia delle mura. Aggiugne che
anche <i>Arichi</i>, ossia <i>Arigiso</i> duca di Benevento,
il quale era succeduto a <i>Zottone</i>
primo duca di quella contrada, instigato
da Ariolfo, rotte le capitolazioni
precedenti, avea mosse le sue armi contra
de' Napoletani, e minacciava quella
città.
</p>

<p>
Non si doveano credere i Longobardi
obbligati ad alcun trattato precedente,
da che l'esarco sotto la buona fede
aveva occupato ad essi Perugia con altre
città. Paolo Diacono <span class="fnote">[Paulus Diaconus, lib. 4, cap. 19.]</span> parla della
morte di <i>Zottone</i> suddetto dopo venti
anni di ducato, con dire che in suo luogo
succedette <i>Arigiso</i>, mandato colà dal
re <i>Agilolfo</i>, e per conseguente o in questo
o nel precedente anno, con intendersi
da ciò che il ducato beneventano dovette
aver principio circa l'anno 571,
come pensò il padre Antonio Caracciolo.
Era <i>Arigiso</i> nato nel Friuli, avea servito
d'ajo a' figliuoli di <i>Gisolfo</i> duca del Friuli,
ed era parente del medesimo Gisolfo.
<span class="pagenum"><a id="Page_1089"></a>[1089]</span>
Risulta poi dalla suddetta lettera di san
Gregorio all'arcivescovo di Ravenna,
che la città di Fano era posseduta allora
dai Longobardi, e vi si trovavano molti
fatti schiavi, per la liberazion de' quali
aveva il caritativo papa voluto inviare
nel precedente anno una persona con
danaro; ma questa non si era arrischiata
di passare pel ducato di Spoleti, che
divideva Roma da quella città ed era
sotto il dominio de' Longobardi. Tuttavia
non lasciò <i>Fortunato</i>, vescovo d'essa
città, di riscattarli, con aggravarsi di
molti debiti per questa santa azione <span class="fnote">[Greg. Magnus, lib. 7, epist. 13.]</span>;
e san Gregorio gli concedette dipoi che
potesse vendere i vasi sacri delle chiese
per pagare i creditori. Quel <i>Severo vescovo
scismatico</i>, la cui città era stata
bruciata, e per cui l'arcivescovo di Ravenna
chiedeva delle limosine a san Gregorio,
vien creduto <i>vescovo</i> di <i>Aquileja</i>
dal cardinal Baronio <span class="fnote">[Baron., Annal. Eccl.]</span> e dal padre
Mabillone <span class="fnote">[Mabill., in Annal. Bened., lib. 8, cap. 37.]</span>. Io il tengo per <i>Severo vescovo
d'Ancona</i>, nominato altrove da san
Gregorio, giacchè egli dice: <i>Juxta quippe
est civitas Fanum</i>: il che non conviene
nè a Grado nè ad Aquileja. Nell'edizione
di san Gregorio fatta da' padri Benedettini,
la lettera sedicesima del libro
nono <span class="fnote">[Greg. M., lib. 9, ep. 16, edition. Bened.]</span> è ad <i>Serenum anconitanum episcopum</i>.
Si ha da leggere <i>ad Severum</i>,
apparendo ciò dalla susseguente lettera
ottantesima nona <span class="fnote">[Idem, ibid. epist. 89.]</span>. Dovea questo vescovo,
addottrinato dalle disgrazie della
sua città, avere abbandonato lo scisma
e meritata la grazia di san Gregorio.
</p>
<hr />
</div>

<div class="chapter">
<p>
<span class="pagenum"><a id="Page_1090"></a>[1090]</span>
</p>

<h2 class="hidden"><a id="DXCIII"></a>DXCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Gregorio I</span> papa 4.</td>
  </tr>
  <tr>
    <td><span class="smcap">Maurizio</span> imperadore 12.</td>
  </tr>
  <tr>
    <td><span class="smcap">Agilolfo</span> re 3.</td>
  </tr>
</table>

<p class="cons">
L'anno X dopo il consolato di <span class="smcap">Maurizio
Augusto</span>.
</p>

<p>
Ci fa sapere Paolo Diacono, che irritato
forte il re Agilolfo per la perdita
di Perugia e dell'altre suddette città, si
mosse immediatamente da Pavia con un
possente esercito per riacquistare quella
città. E però potrebbe essere che appartenesse
al precedente anno questo suo
sforzo. Ma non parlando punto san Gregorio
di Agilolfo nelle lettere scritte in
quell'anno, nè essendo molto esatto
nell'ordine dei tempi lo storico suddetto,
chieggo licenza di poter riferire al
presente anno l'avvenimento suddetto.
Venne dunque il bellicoso re con grandi
forze all'assedio di Perugia, e con tal
vigore sollecitò quell'impresa, che tornò
alle sue mani essa città, e <i>Maurizio</i> preso
pagò colla sua testa il tradimento fatto.
Come poi e quando Perugia tornasse
in poter dei Romani, nol so. Certo è
che vi tornò. Par ben credibile che Agilolfo
ricuperasse ancora l'altre città a
lui tolte dall'esarco. Nè questo gli bastò.
Volle anche tentare Roma stessa: al che
non fece mente Paolo Diacono, allorchè
scrisse, che dopo la presa di Perugia
Agilolfo se ne tornò a Pavia. Racconta
il santo pontefice <span class="fnote">[Gregor. M., Praefat. lib. 2, in Ezechi.]</span> ch'egli era dietro a
spiegare al popolo il capitolo quarantesimo
di Ezechiello, allorchè s'intese <i>jam
Agilulphum Longobardorum regem, ad
obsidionem nostram summopere festinantem,
Padum transisse</i>. E che seguissero
dipoi dei gran travagli e danni al popolo
romano, si raccoglie da quanto seguita
appresso a dire il medesimo san Gregorio <span class="fnote">[Paulus Diaconus, lib. 4, cap. 8.]</span>:
<i>Ubique luctus aspicimus. Ubique
gemitus audivimus; destructae urbes,
<span class="pagenum"><a id="Page_1091"></a>[1091]</span>
eversa sunt castra, depopulati sunt agri,
in solitudinem terra redacta est. Alios in
captivitatem duci, alios detruncari, alios
interfici videmus</i>. Aggiugne più sotto <span class="fnote">[Greg. M., Homil. 6, lib. 2.]</span>:
<i>Nemo autem me reprehendat, si post hanc
locutionem cessavero, quia, sicut omnes
cernitis, nostrae tribulationes excreverunt.
Undique gladio circumfusi sumus, undique
imminens mortis periculum timemus.
Alti detruncatis ad nos manibus redeunt;
alii captivi, alii interemti ad nos nuntiantur.
Jam cogor linguam ab expositione
retinere</i>. E queste parole son quelle che
fecero dire a Paolo Diacono <span class="fnote">[Idem, lib. 2, Homil. ultim.]</span>, il qual
sembra discorde da sè medesimo, essere
rimasto sì atterrito il beato Gregorio
papa dall'arrivo del re Agilolfo, che cessò
dal proseguire la spiegazion del testo
di Ezechiello. Crede il cardinal Baronio
che questi guai di Roma succedessero
nell'anno 595, quando tutte le apparenze
sono che molto prima arrivasse un
sì atroce flagello addosso a quella città.
Ed è fuor di dubbio che Roma, tuttochè
guernita d'un debolissimo presidio, valorosamente
si difese in quelle strettezze,
di modo che il re Agilolfo, scorgendo
la difficoltà dell'impresa, fors'anche segretamente
commosso dalle preghiere e
dai regali, che a tempo opportuno soleva
impiegare per bene del suo popolo il
generoso papa Gregorio, si ritirò da quei
contorni, e dopo tanti danni inferiti lasciò
in pace i Romani. Mancò di vita in
quest'anno uno dei re franchi, cioè <i>Guntranno</i>
re della Borgogna, principe per
la pietà e per altre virtù assai commendato.
Perchè in questi tempi non si durava
gran fatica a canonizzare gli uomini,
e specialmente i principi dabbene per
santi, però anche a lui toccò d'essere
messo in quel ruolo. Morì senza figliuoli,
e lasciò tutti i suoi stati al re di Austrasia
<i>Childeberto</i>, la cui potenza con
una sì gran giunta divenne formidabile.
E buon pei Longobardi che neppur
<span class="pagenum"><a id="Page_1092"></a>[1092]</span>
egli sopravvivesse di molto a questo
suo zio.
</p>
<hr />
</div>

<div class="chapter">
<h2 class="hidden"><a id="DXCIV"></a>DXCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Gregorio I</span> papa 5.</td>
  </tr>
  <tr>
    <td><span class="smcap">Maurizio</span> imperadore 13.</td>
  </tr>
  <tr>
    <td><span class="smcap">Agilolfo</span> re 4.</td>
  </tr>
</table>

<p class="cons">
L'anno XI dopo il consolato di <span class="smcap">Maurizio
Augusto</span>.
</p>

<p>
Credesi che nell'anno precedente
san Gregorio papa prendesse a scrivere
i suoi Dialoghi; ma c'è anche motivo
di giudicare che ciò succedesse nell'anno
presente, scrivendo egli <span class="fnote">[Gregor. Magnus, Dialog., lib. 3, cap. 19.]</span> che <i>cinque
anni prima</i> era seguita la fiera
innondazione del Tevere. Manteneva intanto
il santo pontefice buona corrispondenza
con <i>Teodelinda</i> regina dei Longobardi,
principessa piissima e bene attaccata
alla religione cattolica: il che giovò
non poco per rendere il re Agilolfo suo
consorte, benchè ariano, ben affetto e
favorevole ai Cattolici stessi, e servì in
fine, siccome diremo, ad abbracciare la
stessa fede cattolica, se pur sussiste ciò
che ne lasciò scritto Paolo Diacono. Era
stato eletto arcivescovo di Milano <i>Costanzo</i>;
e perchè si sparse voce ch'egli
avesse condannati i tre capitoli del concilio
calcedonense, ed accettato il concilio
quinto, tre vescovi suoi suffraganei,
fra' quali specialmente quello di Brescia,
non solamente si separarono dalla di
lui comunione, ma eziandio indussero
la regina a fare lo stesso. Restano due
lettere scritte da san Gregorio <span class="fnote">[Idem, lib. 4, ep. 4, et 38.]</span> alla
medesima regina, nelle quali si duole
ch'ella si sia lasciata sedurre, quasi la
dottrina del concilio calcedonense, principalmente
sostenuta dalla Chiesa romana,
avesse patito alcun detrimento per
le persone condannate dipoi nel quinto
concilio generale. Da altre lettere del
medesimo papa pare che si raccolga essersi
Teodelinda umilmente accomodata
<span class="pagenum"><a id="Page_1093"></a>[1093]</span>
alle di lui esortazioni. Ma veggasi all'anno
604. Abbiamo anche da Paolo
Diacono <span class="fnote">[Paulus Diaconus, lib. 4, cap. 5.]</span> che a questa buona principessa
san Gregorio, non si sa quando,
inviò in dono i Dialoghi suddetti. Una
delle maggiori premure, che circa questi
tempi nudriva l'infaticabil pontefice, era
quella di stabilir la pace coi Longobardi.
A così lodevol pensiero chi s'opponesse
lo vedremo nell'anno seguente, contuttochè
io non lasci di sospettare che
possa tal pace appartenere all'anno presente,
non essendo noi certi che tutte le
lettere di san Gregorio papa sieno disposte
con ordine esattissimo di tempo.
Comunque sia, in una lettera scritta da
esso papa sotto l'indizione duodecima,
cioè sotto quest'anno, al sopra citato
Costanzo arcivescovo di Milano, si vede
che il ringrazia delle nuove dategli del
re <i>Agone</i> (così ancora veniva chiamato,
siccome già accennai, il re <i>Agilolfo</i>) e dei
re de' Franchi, e desidera d'essere informato
di tutto altro che possa accadere.
Dice in fine una particolarità degna
d'attenzione nelle seguenti parole, cioè:
<i>Se vedrete che Agone re de' Longobardi
non possa accordarsi col patrizio</i> (ossia
con <i>Romano</i> esarco), <i>fategli sapere che
si prometta meglio di me, perchè son
pronto a spendere, s'egli vorrà consentire
in qualche partito vantaggioso al romano
imperio</i>. Desiderava Gregorio che seguisse
la pace generale, e perchè ciò venisse
effettuato, si esibiva a pagare; e quando
poi non si potesse concludere questa
general pace, proponeva di farla almeno
col ducato romano, per non vedere più
esposto alle miserie della guerra il popolo,
ch'egli più degli altri era tenuto ad
amare. Sono di parere i padri Benedettini,
nella edizione di san Gregorio, che a
quest'anno appartenga una lettera del
medesimo santo papa <span class="fnote">[Gregor. Magnus, lib. 4, ep. 47.]</span> scritta a <i>Sabiniano</i>
suo apocrisario, ossia nunzio alla
corte di Costantinopoli, con ordinargli
di dire ai <i>serenissimi nostri padroni, che
<span class="pagenum"><a id="Page_1094"></a>[1094]</span>
se Gregorio lor servo si fosse voluto mischiare
nella morte dei Longobardi, oggidì
la nazione longobarda non avrebbe
nè re, nè duchi, nè conti, e si troverebbe
in una somma confusione. Ma perchè egli
ha timore di Dio, teme di mischiarsi nella
morte di chicchessia.</i> Parole degne d'attenzione,
per conoscere sempre più la
santità di Gregorio, e qual fosse il governo
de' Longobardi, del quale parleremo
in altro luogo. Era imputato il santo
pontefice d'aver fatto morire in carcere
<i>Malco</i> vescovo longobardo, oppure di
qualche città suggetta ai Longobardi; e
però si giustificò colle suddette espressioni.
</p>
<hr />
</div>

<div class="chapter">
<h2 class="hidden"><a id="DXCV"></a>DXCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Gregorio I</span> papa 6.</td>
  </tr>
  <tr>
    <td><span class="smcap">Maurizio</span> imperadore 14.</td>
  </tr>
  <tr>
    <td><span class="smcap">Agilolfo</span> re 5.</td>
  </tr>
</table>

<p class="cons">
L'anno XII dopo il consolato di <span class="smcap">Maurizio
Augusto</span>.
</p>

<p>
Non cessava il santo pontefice <i>Gregorio</i>
di far delle premure perchè si venisse
ad una pace fra l'imperio e i Longobardi,
sì perchè avea troppo in orrore
gl'infiniti disordini prodotti dalla guerra,
e sì perchè toccava con mano la debolezza
dell'imperio stesso, che non poteva
se non perdere continuando la discordia.
Ora egli a tal fine scrisse in questo
anno a <i>Severo</i>, scolastico (cioè consultore)
dell'esarco <span class="fnote">[Gregor. Magnus, lib. 5, ep. 36.]</span>, con fargli sapere
che <i>Agilolfo</i> re de' Longobardi non ricusava
di fare una pace generale, purchè
l'esarco volesse emendare i danni a lui
dati, prima che fosse venuta l'ultima
rottura, esibendosi anch'egli pronto a
fare lo stesso, se i suoi nel tempo della
pace aveano danneggiato le terre dell'imperio.
Però il prega di adoperarsi,
acciocchè l'esarco acconsenta alla pace;
che per altro Agilolfo si mostrava anche
disposto a stabilirla coi soli Romani.
Oltre a ciò, avvertisce l'esarco che varii
luoghi ed isole erano in pericolo manifesto
di perdersi; e però s'affrettasse ad
<span class="pagenum"><a id="Page_1095"></a>[1095]</span>
abbracciar la proposta concordia, per
poter avere un po' di quiete, e mettersi
intanto in forze da poter meglio resistere.
Ma l'esarco <i>Romano</i> era della razza
di coloro che antepongono il proprio
vantaggio a quello del pubblico. Se la
guerra recava immensi mali alla misera
Italia, fruttava ben di molti guadagni alla
borsa sua. E perciò non solamente abborriva
la pace, ma giunse infino a caricar
di calunnie il santo pontefice alla
corte, in maniera che circa il mese di
giugno <i>Maurizio</i> Augusto scrivendo ad
esso papa e ad altri delle lettere, il trattò
da uomo <i>semplice</i> e poco accorto,
quasichè si lasciasse burlare da <i>Ariolfo</i>
duca di Spoleti con varie lusinghe di
pace, ed avesse rappresentato alla corte
o all'esarco delle cose insussistenti. Chi
legge la lettera scritta in questo proposito
dall'incomparabil pontefice, non può
di meno di non ammirare e benedire la
singolar sua umiltà e la destrezza, con
cui seppe sostenere il suo decoro, e nello
stesso tempo non mancar di rispetto a
chi era principe temporale di Roma.
Duolsi egli, fra l'altre cose, che sia stata
rotta dagli uffiziali cesarei la pace da
lui stabilita coi Longobardi della Toscana,
mercè dell'occupazion di Perugia:
poscia dopo la rottura, che sieno stati
levati di Roma i soldati ivi soliti a stare
di presidio, per guernire Narni e Perugia,
lasciando in tal guisa abbandonata
ed esposta a pericoli di perdersi quell'augusta
città. Aggiugne essere stata la
piaga maggiore l'arrivo di Agilolfo, perchè
si videro tanti miseri Romani legati
con funi al collo a guisa di cani, e condotti
a vendere in Francia, dove dovea
praticarsi un gran mercato di schiavi,
benchè cristiani. Tali parole fecero credere
al Sigonio <span class="fnote">[Sigon., de Regn. Ital., lib. 1.]</span> che l'assedio di Roma
fatto da Agilolfo s'abbia da riferire
all'anno precedente 594, e non è dispregevole
la di lui conghiettura, quantunque
a me sembri più probabile che quel
fatto succedesse prima. Si lagna ancora
<span class="pagenum"><a id="Page_1096"></a>[1096]</span>
il buon papa che dopo essere i Romani
scampati da quel fiero turbine, si voglia
ancora crederli colpevoli per la scarsezza
del frumento, in cui si trovava allora
la città, quando s'era già rappresentato
alla corte che non si potea lungo tempo
conservare in Roma una gran provvisione
di grano. E sofferiva bene esso papa
con pazienza tante contrarietà; ma non
sapeva già digerire che gli Augusti padroni
fossero in collera contra di <i>Gregorio</i>
prefetto di Roma, e di <i>Castorio</i> generale
delle milizie, che pure aveano fatto
de' miracoli nella difesa della città.
</p>

<p>
Di questo passo andavano allora gli
affari d'Italia con un principe che vendeva
le cariche, che credeva più ai cattivi
che ai buoni consiglieri, e sceglieva
ministri malvagi, i quali venivano in Italia,
non per far del bene ai popoli, ma
per ismugnere il loro sangue. Di questo
ne abbiam la testimonianza dello stesso
san Gregorio in una lettera scritta a <i>Costantina</i>
Augusta moglie dell'imperadore
Maurizio <span class="fnote">[Greg. Magnus, lib. 5, ep. 41.]</span>, dove le significa d'aver
convertito alla fede molti gentili che erano
nell'isola di Sardegna, e scoperto in
tal congiuntura che costoro pagavano
dianzi un tanto al governatore per aver
licenza di sagrificare agl'idoli; e che anche
dopo la lor conversione seguitava il
governatore a voler che pagassero. Ripreso
dal vescovo per tale avania, avea
risposto d'aver promesso alla corte tanto
danaro per ottener quella carica, e che
neppur questo bastava per soddisfare al
suo impegno. Nella Corsica poi tante
erano le gravezze, che gli abitanti per
pagarle erano costretti fino a vendere i
proprii figliuoli, di maniera che moltissimi,
i quali possedevano beni in quell'isola,
erano forzati a ricoverarsi sotto il
dominio <i>della nefandissima nazion dei
Longobardi</i>, la quale dovea trattar meglio
i sudditi suoi, e superava nel buon
governo i Greci. Così in Sicilia eravi un
esattore imperiale per nome Stefano, che
senza processo confiscava a più non posso
<span class="pagenum"><a id="Page_1097"></a>[1097]</span>
i beni di que' possidenti. Peggio nondimeno
che gli altri operava <i>Romano</i>
patrizio, esarco di Ravenna. Con tutta
la sua umiltà e pazienza il santo pontefice
Gregorio non potè di meno di non
accennare a <i>Sebastiano</i> vescovo del Sirmio <span class="fnote">[Greg. Magnus, ep. 42.]</span>,
amico d'esso esarco, le oppressioni
che Roma pativa per l'iniquità di
costui. <i>Breviter dico</i> (sono sue parole)
<i>quia ejus in nos malitia gladios Longobardorum
vicit, ita ut benigniores videantur
hostes, qui nos interimunt, quam reipublicae
judices, qui nos malitia sua,
rapinis atque fallaciis in cogitatione consumunt.</i>
Eppure i soli Longobardi erano
trattati da <i>nefandissimi</i>. Venne a morte
in quest'anno <i>Giovanni</i> arcivescovo
di Ravenna, e in suo luogo fu eletto
<i>Mariniano</i>, a cui papa Gregorio concedette
il pallio. Rapporta eziandio Girolamo
Rossi <span class="fnote">[Rubeus, Hist. Ravenn., lib. 4.]</span> una bolla di papa Gregorio,
confirmatoria de' privilegii della chiesa
ravennate; ma che contien troppe difficultà
per crederla vera. Il cardinal Baronio <span class="fnote">[Baronal. An. Eccl.]</span>
ne ha mostrata la falsità. Passò
ancora a miglior vita san <i>Gregorio</i>
vescovo Turonense, insigne storico delle
Gallie. Circa questi tempi fu creato duca
di Baviera <i>Tassilone</i> da Childeberto re
dell'Austrasia. Egli è chiamato re della
Baviera da Paolo Diacono <span class="fnote">[Paulus Diaconus, lib. 4, cap. 7.]</span> e da Sigeberto <span class="fnote">[Sigebertus, in Chron.]</span>
copiatore d'esso Paolo. Ma
niun d'essi e niuna delle memorie antiche
ci fa sapere cosa divenisse di <i>Garibaldo</i>
duca o re d'essa Baviera, padre,
siccome dicemmo, di <i>Teodelinda regina</i>
de' Longobardi. Credesi che egli terminasse
il corso de' suoi giorni, oppure che
Childeberto sovrano della Baviera, a cagion
dell'alleanza da lui contratta per
via del matrimonio suddetto coi re longobardi,
e da lui mal veduta, gli movesse
<span class="pagenum"><a id="Page_1098"></a>[1098]</span>
guerra e il deponesse. Si sa ch'egli
ebbe un figliuolo per nome <i>Gundoaldo</i>,
che venne in Italia colla sorella Teodelinda,
e questi, per attestato di Fredegario <span class="fnote">[Fredegar., in Chron., cap. 34.]</span>,
si accasò con una donna nobile
di nazion longobarda, e n'ebbe de' figliuoli.
Avremo occasione di parlare di
questi principi più abbasso. Nè vo' lasciar
di dire che in questi tempi l'umile pontefice
romano ebbe da combattere colla superbia
di <i>Giovanni</i> il Digiunatore, patriarca
di Costantinopoli, il quale voleva attribuirsi
il titolo di <i>vescovo ecumenico</i>
ossia <i>universale</i>. A questa usurpazione
egli si oppose con tutta forza e mansuetudine.
Ne scrisse a lui <span class="fnote">[Gregor. Magnus, lib. 5, epist. 21.]</span>, all'imperadore,
e a <i>Costantina</i> imperadrice, dolendosi
specialmente con quest'ultima, perchè
si permettesse che fosse maltrattata
la Chiesa romana, capo di tutte. Dice,
fra le altre cose, in essa lettera, essere
già ventisett'anni che i Romani viveano
fra le spade dei Longobardi (prendendo
le afflizioni dell'Italia dall'anno 568, in
cui i Longobardi vi entrarono), e che
la Chiesa romana avea fatto e faceva di
grandi spese della propria borsa per regalare
essi Longobardi, e salvare con
tal mezzo il suo popolo: di modo che
siccome l'imperadore teneva in Ravenna
il suo tesoriere e spenditore per pagare
l'esercito, così esso papa era divenuto
spenditore in Roma, con impiegar nello
stesso tempo le sue rendite in mantenimento
del clero, de' monisteri e de' poveri,
e in placare essi Longobardi. Contuttociò
si vedeva questa deformità, che la
Chiesa romana era astretta a sofferir
tali strapazzi dall'ambizion del vescovo
di Costantinopoli. Ma Giovanni digiunatore
finì in quest'anno medesimo la lite
col fine della sua vita: uomo per altro
dipinto dai Greci per prelato di virtù
cospicue, per le quali fu poi da essi messo
nel ruolo dei santi.
</p>
<hr />
</div>

<div class="chapter">
<p>
<span class="pagenum"><a id="Page_1099"></a>[1099]</span>
</p>

<h2 class="hidden"><a id="DXCVI"></a>DXCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Gregorio I</span> papa 7.</td>
  </tr>
  <tr>
    <td><span class="smcap">Maurizio</span> imperadore 15.</td>
  </tr>
  <tr>
    <td><span class="smcap">Agilolfo</span> re 6.</td>
  </tr>
</table>

<p class="cons">
L'anno XIII dopo il consolato di <span class="smcap">Maurizio
Augusto</span>.
</p>

<p>
Si andava tuttavia maneggiando l'affare
della pace tra il re <i>Agilolfo</i> e l'esarco
di Ravenna. Ma perciocchè non mancavano
persone che per privati riguardi
attraversavano il pubblico bene, <i>s. Gregorio</i> <span class="fnote">[Gregor. Magnus, lib. 6, ep. 30 et 31.]</span>
diede incumbenza a <i>Castorio</i>
suo notaio residente in Ravenna di sollecitar
questo aggiustamento, senza il
quale soprastavano dei gravi pericoli a
Roma stessa e a diverse isole. Ma in Ravenna
da gente maligna fu di notte attaccato
alle colonne un cartello in discredito,
non solo del suddetto Castorio, ma
del medesimo papa, quasichè per fini
storti amendue promovessero l'affare di
essa pace. S. Gregorio ne scrisse a <i>Mariniano</i>
arcivescovo, al clero, ai nobili,
ai soldati e al popolo di quella città, con
ordinare che pubblicassero la scomunica
contra gli autori d'esso cartello. Nella
Campania dovette esser guerra in questo
anno, ed in essa furono presi molti Napoletani
dai Longobardi. Non fu pigro il
pietoso cuore del pontefice romano a
scrivere tosto ad <i>Antemio</i> suddiacono, suo
agente in Napoli <span class="fnote">[Idem, ib., ep. 35.]</span>, con inviargli una
buona somma di danaro per riscattare
chiunque non avea tanto da potere ricuperare
la libertà. In quest'anno ancora
l'infaticabil papa prese la gloriosa risoluzione
di spedire in Inghilterra <i>s. Agostino</i>
monaco del monistero di s. Andrea di
Roma, con altri compagni, a fin di convertire
alla fede di Cristo gli Anglo-Sassoni,
Barbari che da gran tempo aveano
occupata la maggior parte della Bretagna
maggiore. Questa memorabil impresa
è una di quelle, per le quali il santo
<span class="pagenum"><a id="Page_1100"></a>[1100]</span>
pontefice specialmente si acquistò il titolo
di grande, e quello ancora di apostolo
dell'Inghilterra, titolo parimente dato al
medesimo Agostino, che fu creato primo
arcivescovo di Cantuaria, e fece delle
maraviglie per ridurre que' popoli alla
greggia di Cristo. Riferisce Beda <span class="fnote">[Beda, Hist. Angl., lib. I, cap 23.]</span> una
lettera di s. Gregorio papa, rapportata
anche da Gotselino <span class="fnote">[Gotselinus, in Vita S. August. Cantuar.
n. 7 et 8.]</span> nella vita del suddetto
s. Agostino, e scritta <i>die X kalendas
augusti, imperante D. N. Mauricio Tiberio
piissimo Augusto, anno XIV post
consulatum ejusdem domini nostri anno
XIII, Indictione XIV</i>. Leggonsi le medesime
note cronologiche in un'altra lettera
del medesimo papa ad <i>Eterio</i> vescovo,
oppure a <i>Virgilio</i> vescovo, o ad altri
(il che poco importa), riferita dal medesimo
Gotselino. Ora queste indicano precisamente
il presente anno, perchè nel
dì 25 luglio dell'anno 596 correva tuttavia
<i>l'anno quattordicesimo</i> dell'imperio di
Maurizio, e <i>l'indizione quattordicesima</i>.
E perciocchè in questo tempo concorre
<i>l'anno decimoterzo dopo il consolato</i> di
esso Augusto, si viene a conoscere aver
io fondatamente messo il consolato di
Maurizio nell'anno 583, contro il parere
del padre Pagi. Seguì nell'anno presente
la morte ben frettolosa di <i>Childeberto
II</i>, potentissimo re dell'Austrasia e
della Borgogna, che avea recato tanti
fastidii ai Longobardi e tanti danni alla
Italia. Non avea più di venticinque o
ventisei anni d'età; ed essendo pur morta
nello stesso giorno, o poco dopo, la
regina <i>Faileuba</i> sua moglie, fu creduto
che amendue fossero portati via dal veleno;
ed alcuni scrittori moderni ne han
fatto cadere il sospetto sopra la regina
<i>Brunechilde</i> sua madre, principessa che
nulla trascurò per regnare. Ma nulla di
ciò dicendone gli antichi, niun fondamento
v'ha di questa diceria. Lasciò due figliuoli
piccioli, <i>Teodeberto</i> re dell'Austrasia,
e <i>Teoderico</i> re della Borgogna. Abbiamo
<span class="pagenum"><a id="Page_1101"></a>[1101]</span>
da Paolo Diacono <span class="fnote">[Paulus Diaconus, lib. 4, cap. 11 et 14.]</span> che il re
<i>Agilolfo</i> mandò, non si sa in qual anno,
ambasciatori ad esso re Teoderico, o, per
dir meglio, alla suddetta regina Brunechilde,
che come tutrice de' nipoti governava
gli stati, e stabilì una pace perpetua
con esso. Racconta il medesimo storico
che circa questi tempi si videro per la
prima volta in Italia de' cavalli selvatici e
de' bufali, che erano riguardati per maraviglia
dagl'Italiani. E perciocchè Romano
esarco era pertinace in non voler la pace,
apprendiamo da una lettera di san
Gregorio <span class="fnote">[Gregor. Magnus, lib. 4, ep. 60.]</span> ad <i>Eulogio</i> patriarca d'Alessandria,
che i Romani pagavano la pena
dell'iniquità di costui, scrivendo egli con
sommo dolore, che non passava giorno
senza qualche saccheggio, o morti, o ferite
di quel popolo a cagion della guerra
coi Longobardi. Da un'altra lettera del
medesimo santo pontefice, scritta a <i>Teottista</i>
patrizia <span class="fnote">[Idem, lib. 7, ep. 26.]</span>, ricaviamo che in questo
anno essi Longobardi condotti o spediti
da <i>Arichi</i>, ossia da <i>Arigiso</i> duca di Benevento,
presero la città di <i>Crotone</i>, oggidì
<i>Cotrone</i> nella Calabria ulteriore, e condussero
via schiavi molti uomini e donne,
pel riscatto dei quali si affaticò la non
mai stanca carità di questo inclito papa.
Non apparisce che i Longobardi si mantenessero
in quella città, troppo esposta
alle forze marittime de' Greci.
</p>
<hr />
</div>

<div class="chapter">
<h2 class="hidden"><a id="DXCVII"></a>DXCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Gregorio I</span> papa 8.</td>
  </tr>
  <tr>
    <td><span class="smcap">Maurizio</span> imperadore 16.</td>
  </tr>
  <tr>
    <td><span class="smcap">Agilolfo</span> re 7.</td>
  </tr>
</table>

<p class="cons">
L'anno XIV dopo il consolato di <span class="smcap">Maurizio
Augusto</span>.
</p>

<p>
Siam qui abbandonati dalla storia,
senza sapere qual fatto rilevante accadesse
in quest'anno in Italia, a riserva
delle azioni di <i>s. Gregorio</i> magno papa
nel governo della Chiesa di Dio, che si
<span class="pagenum"><a id="Page_1102"></a>[1102]</span>
possono leggere presso il cardinal Baronio
e nella vita scrittane dai monaci Benedettini
di s. Mauro. Certo durava tuttavia
la guerra fra i Longobardi e i sudditi
del romano imperio; ed essendo sì
confusi i confini delle due diverse giurisdizioni,
facile è che succedessero delle
ostilità fra le due parti. Avevano i Greci
mantenuto fin qui il loro dominio, non solamente
nell'esarcato di Ravenna e nel
ducato romano, ma ancora in Cremona,
in Padova ed in altre città, massimamente
marittime, ed anche Mantova era tornata
alle loro mani. Non si sa intendere
come i Longobardi più poderosi de' Greci
non formassero l'assedio o il blocco
di tali città che cotanto s'internavano
ne' loro stati. Ma forse non istettero colle
mani alla cintola, e noi solamente per
mancanza di memorie, delle quali era
privo anche Paolo Diacono, non abbiam
contezza degli avvenimenti d'allora. Si
crede nondimeno che san Gregorio papa
in inscrivendo a <i>Gennadio</i> patrizio ed
esarco dell'Africa <span class="fnote">[Gregor. Magnus, lib. 4, ep. 3.]</span>, gli raccomandasse
in quest'anno di vegliare alla sicurezza
dell'isola di Corsica, sottoposta al governatore
dell'Africa, perchè temeva di uno
sbarco dei Longobardi in quell'isola e
nella vicina Sardegna, come in fatti da lì
a non molto accadde. Abbiamo poi da
Teofilatto <span class="fnote">[Theophilact. l. 8, cap. 11.]</span> che verisimilmente nell'anno
presente caduto infermo <i>Maurizio</i> Augusto,
fece testamento, in cui lasciò l'imperio
d'Oriente a <i>Teodosio</i> Augusto, il
maggiore de' suoi figliuoli, e l'Italia colle
isole adiacenti a <i>Tiberio</i> suo figliuolo minore.
Egli poi si riebbe da quel malore.
Quanto meglio avrebbe egli operato se
avesse inviato in Italia questo suo secondogenito!
Sarebbe stata in salvo la di lui
vita: e forse la presenza di questo principe
avrebbe rimesso in migliore stato gli affari
d'Italia. Non so dire se intorno a questi
tempi terminasse i suoi giorni in Ravenna
<i>Romano</i> patrizio ed esarco, uomo
nemico della pace, e che pescava meglio
<span class="pagenum"><a id="Page_1103"></a>[1103]</span>
nel torbido. Pare che si possa ricavare
da un'epistola di s. Gregorio <span class="fnote">[Greg. Magnus, lib. 7, ep. 29.]</span>, che venisse
in quest'anno a Ravenna <i>Callinico</i>
suo successore, personaggio di massime
più diritte e più riverente verso il santo
pontefice Gregorio. Certo è solamente
che esso esarco si trova in Ravenna nell'anno
599. Negli Atti de' santi <span class="fnote">[Acta Sanctorum Bolland. ad diem 13 junii.]</span>, raccolti
ed illustrati dal padre Bollando e
da' suoi successori della Compagnia di
Gesù, abbiamo la vita di s. <i>Ceteo</i> vescovo
di <i>Amiterno</i>, città florida una volta,
ed oggidì distrutta, dalle cui rovine nacque
la moderna città dell'Aquila, distante
cinque miglia di là. Ivi è detto ch'egli
era vescovo di quella città ai tempi di
<i>s. Gregorio</i> il grande e di <i>Faroaldo</i> duca
di Spoleti, nel cui ducato era compreso
Amiterno. Furono deputati al governo di
essa terra due Longobardi ariani, come
erano i più di questa nazione, chiamati
<i>Alais</i> ed <i>Umbolo</i>. Per la lor crudeltà Ceteo
vescovo se ne fuggì a Roma, e fu a
trovare il santo papa Gregorio. Richiamato
dal popolo alla sua residenza, godeva
egli quiete e pace, quando Alais inviperito
contro del compagno, mandò segretamente
a <i>Veriliano</i> conte d'Orta, città
che doveva essere allora in poter dei
Greci, acciocchè venisse una notte alla
distruzion di Amiterno. Andarono gli
Ortani; ma scoperto a tempo il lor tentativo,
furono ripulsati. Alais restò convinto
del tradimento, e perchè il vescovo
Ceteo volle salvargli la vita, fu preteso
complice, e però barbaramente gittato
nel fiume Pescara ivi si annegò, e ne fu
poi fatto un martire. In quella leggenda
v'ha delle frottole: contuttociò non è da
disprezzare il racconto suddetto.
</p>
<hr />
</div>

<div class="chapter">
<p>
<span class="pagenum"><a id="Page_1104"></a>[1104]</span>
</p>

<h2 class="hidden"><a id="DXCVIII"></a>DXCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Gregorio I</span> papa 9.</td>
  </tr>
  <tr>
    <td><span class="smcap">Maurizio</span> imperadore 17.</td>
  </tr>
  <tr>
    <td><span class="smcap">Agilolfo</span> re 8.</td>
  </tr>
</table>

<p class="cons">
L'anno XV dopo il consolato di <span class="smcap">Maurizio
Augusto</span>.
</p>

<p>
Da una lettera <span class="fnote">[Greg. Magnus, lib. 8, ep. 18.]</span> scritta in questo
anno da <i>s. Gregorio</i> ad <i>Agnello</i> vescovo
di Terracina, si ricava, che tuttavia restavano
in quella città delle reliquie del
paganesimo, le quali il santo papa procurò
di schiantare. A questo fine si raccomandò
ancora a <i>Mauro visconte</i> d'essa
città, acciocchè assistesse col braccio secolare
alle diligenze del vescovo. Ordinò
nello stesso tempo che niuno fosse esentato
dal far le guardie alla città: al che
ne' bisogni erano tenuti anche gli ecclesiastici;
e che neppure i monaci godessero
esenzione da questo peso, si raccoglie
da un'altra lettera dello stesso pontefice <span class="fnote">[Idem, lib. 9, ep. 73.]</span>.
Questo ci fa vedere che continuasse
la guerra, e fin dove arrivassero in
questi tempi le scorrerie dei Longobardi.
Riconosce egli dipoi <span class="fnote">[Idem, lib. 8, ep. 22.]</span> l'essersi da tanto
tempo preservata essa città dal cadere in
mano de' nemici suddetti dalla protezion
del principe degli apostoli s. Pietro, giacchè
quella città si trovava allora senza
gran popolo e senza guarnigione, almen
sufficiente, di soldati. Il nome di <i>visconte</i>,
che abbiam veduto poco fa, vuol che io
ricordi qui come in questi secoli era in
uso, e questo durò molti secoli dipoi, che
i governatori d'una città erano appellati
<i>comites</i>, conti. Aveano questi il loro
luogotenente, chiamato perciò <i>vicecomes</i>,
che nella lingua volgare italiana passò in
<i>viceconte</i>, e finalmente in <i>visconte</i>. Dalle
parole di s. Gregorio sovraccitate si raccoglie
che nelle città tuttavia soggette
all'imperio vi doveva essere il <i>visconte</i>,
e per conseguenza il <i>conte</i>. Lo stesso si
<span class="pagenum"><a id="Page_1105"></a>[1105]</span>
praticava in Francia. Veramente i Longobardi
soleano chiamar <i>giudici</i> i governatori
delle loro città, come consta dalle
lor leggi. Contuttociò talvolta ancora
questi giudici portano il nome di <i>conte</i>.
L'ordinario poi significato del titolo di
<i>duca</i> competeva a quei solamente che comandavano
a qualche provincia, ed avevano
sotto di sè più conti. Trovansi nondimeno
<i>duchi</i> d'una sola città. Ma di
queste cose ho io abbastanza trattato
nelle Antichità estensi <span class="fnote">[Antichità Estensi, cap. 1, part. 1.]</span> e nelle Antichità
italiane <span class="fnote">[Antiq. Italic., Dissert. VIII.]</span>. Quello ancora ch'è da
notare, non era per anche nato in questi
tempi il titolo di <i>marchese</i>; e però la bolla
che il Rossi, per quanto accennai di
sopra, riferisce data da <i>s. Gregorio</i> a <i>Mariniano</i>
arcivescovo in Ravenna, si scuopre
falsa al vedere fatta ivi menzione dei
<i>marchesi</i>, nome nato circa due secoli dipoi.
Penso io che al presente anno appartenga
la notizia di uno sbarco fatto
dai Longobardi nell'isola di Sardegna,
di cui siam debitori ad una lettera di san
Gregorio <span class="fnote">[Greg. Magnus, lib. 9, ep. 4.]</span>, scritta ne' primi mesi della
<i>Indizione seconda</i>, cominciata nel settembre
di quest'anno. L'aveva già preveduto
il buon pontefice, senza lasciare di portarne
per tempo colà l'avviso, acciocchè
si facesse buona guardia, ma non gli fu
creduto nè ubbidito. Ora colla presente
lettera, scritta a <i>Gennaro</i> vescovo di Cagliari,
significa che finalmente era riuscito
all'abbate <i>Probo</i>, inviato da esso papa
al re <i>Agilolfo</i>, d'intavolar la pace. Ma
perchè ci voleva del tempo, prima che ne
fossero sottoscritte le capitolazioni da
tutte e due le parti, perciò lo esorta ad
ordinar una miglior guardia delle mura
e ne' siti pericolosi, affinchè non venga
voglia ai nemici di tornare in questo
mentre a visitarli. Convien poi credere
che nascesse qualche difficoltà, per cui
paresse intorbidata la speranza d'essa pace;
perciocchè da lì a poco (se pure non
v'ha sbaglio nell'ordine e nella distribuzion
<span class="pagenum"><a id="Page_1106"></a>[1106]</span>
delle lettere di s. Gregorio) torna
egli a scriver al medesimo vescovo <span class="fnote">[Gregor. Magnus, lib. 9, ep. 6.]</span>,
che <i>finita questa pace Agilolfo re de' Longobardi
non farà la pace</i>: parole scure
all'intendimento nostro. Forse era
seguita una tregua, e si temeva che terminata
questa non vi avesse da essere
pace. Pertanto gl'inculca la necessità di
stare all'erta, e di fortificare e provvedere
di viveri più che mai la città di Cagliari
e gli altri luoghi della Sardegna,
per deludere gl'insulti de' nemici. Così il
santo pontefice, indefesso in accudire anche
alla difesa delle terre lontane dello
imperio romano pel suo nobil genio, ed
eziandio, come si può credere, perchè
<i>Maurizio</i> Augusto gli avea data la incumbenza
di vegliare e soprintendere ai suoi
affari per tutta l'Italia.
</p>
<hr />
</div>

<div class="chapter">
<h2 class="hidden"><a id="DXCIX"></a>DXCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DXCIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Gregorio I</span> papa 10.</td>
  </tr>
  <tr>
    <td><span class="smcap">Maurizio</span> imperadore 18.</td>
  </tr>
  <tr>
    <td><span class="smcap">Agilolfo</span> re 9.</td>
  </tr>
</table>

<p class="cons">
L'anno XVI dopo il consolato di <span class="smcap">Maurizio
Augusto</span>.
</p>

<p>
Finalmente in quest'anno fu conchiusa
la pace fra il re <i>Agilolfo</i> e <i>Callinico</i>,
esarco di Ravenna. Ne fa menzione
Paolo Diacono <span class="fnote">[Paulus Diaconus, lib. 4, cap. 13.]</span>, e l'anno si ricava
dalle lettere scritte sotto la presente <i>indizione
seconda</i> da <i>san Gregorio</i> papa <span class="fnote">[Greg. Magnus, lib. 9, ep. 42 et 43.]</span>,
non solo alla cattolica regina <i>Teodelinda</i>,
ma anco ad esso re Agilolfo, forse tuttavia
ariano; non apparendo ch'egli
avesse peranche abbracciata la religion
cattolica. Ringrazia dunque Agilolfo della
pace fatta, il prega di ordinare ai suoi duchi
che la osservino e non cerchino dei
pretesti per guastarla. Il saluta ancora
<i>con paterna carità</i>: parole che paiono indirizzate
ad un re cattolico, ma che sembrano
poi non accordarsi coll'altre che
egli soggiugne alla regina. Perciocchè
<span class="pagenum"><a id="Page_1107"></a>[1107]</span>
dopo averla ringraziata dell'efficace mano
che ella aveva avuta per condurre
alla pace il regal consorte, l'esorta,
<i>ut apud excellentissimum conjugem vestrum
ita agatis, quatenus christianae
reipublicae societatem non rejiciat. Nam
sicut ei vos scire credimus, multis modis
est utile, si se ad ejus amicitias conferre
voluerit.</i> Queste parole paiono significare,
desiderarsi dal papa una lega dei
Longobardi coll'imperadore; ma può
anche sospettarsi desiderio nel pontefice
che la regina s'ingegni di tirare il marito
al cattolicismo: il che per molte cagioni
gli sarebbe riuscito di profitto, perchè
certo tanti Cattolici suoi sudditi non
miravano di buon occhio un principe
ariano, e molto meno i Cattolici non
suoi sudditi. Anche secondo l'umana
politica sarebbe tornato il conto ad Agilolfo
l'unirsi colla Chiesa cattolica; e
questo punto l'intese bene <i>Clodoveo</i> il
grande re de' Franchi e <i>Recaredo</i> re dei
Visigoti, principi che abbracciarono la
fede cattolica romana, e meglio con ciò
si stabilirono nei loro regni. E che così
facesse anche il re Agilolfo l'abbiamo
da Paolo Diacono <span class="fnote">[Paulus Diaconus, lib. 4, cap. 6.]</span>, là dove scrive
ch'egli mosso dalle salutevoli preghiere
della regina Teodelinda, <i>catholicam fidem
tenuit, et multas possessiones Ecclesiae
Christi largitus est, atque episcopos, qui
in depressione et abjectione erant, ad dignitatis
solitae honorem reduxit</i>. Ma ciò
dovette seguire più tardi, siccome vedremo
più abbasso. Intanto certa cosa è
che il re Agilolfo, cattolico o ariano che
si fosse in questi tempi, non inquietava
punto per conto della religione i Cattolici,
e lasciava tutta la convenevole libertà
ai vescovi di esercitare il sacro lor ministero,
di comunicare colla santa sede, e
di passare, occorrendo bisogni ecclesiastici,
a Roma e a Ravenna, tuttochè città
nemiche. In somma s'egli non avea per
anche abjurato l'arianismo, almeno per
le premure di Teodelinda piissima e cattolica
regina, amorevolmente trattava i
<span class="pagenum"><a id="Page_1108"></a>[1108]</span>
professori del cattolicismo. Non so io
poi intendere come san Gregorio dopo
avere scritte le lettere suddette, in una
altra indirizzata ad <i>Eulogio</i> patriarca <span class="fnote">[Greg. Magnus, lib. 9, ep. 78.]</span>,
sotto la stessa Indizione <span class="scp">II</span>, gli dica di
trovarsi oppresso <i>dai dolori della podagra
e dalle spade dei Longobardi</i>. Se la
pace era fatta, come poi lagnarsi della
guerra che suppone fatta dai Longobardi
ai Romani? Ciò mi fa dubitare se a
questa lettera sia stato assegnato il suo
convenevol sito. Ma è ben degna di attenzione
un'altra lettera scritta da questo
glorioso pontefice a <i>Teodoro</i> curator
di Ravenna <span class="fnote">[Idem, ibid., ep. 98.]</span>, ministro che cooperato
avea non poco alla conclusion della pace.
Gli fa dunque sapere che <i>Ariolfo</i> duca di
Spoleti non avea voluto sottoscrivere la
pace puramente, come il re Agilolfo avea
fatto, con avervi apposto due condizioni,
cioè ch'egli l'accettava, purchè dalla
parte dei Romani non si commettesse in
avvenire eccesso alcuno contra de' Longobardi,
nè potessero i Romani far guerra
ad <i>Arichi</i>, ossia <i>Arigiso</i> duca di Benevento,
confinante col ducato di Spoleti e
collegato di esso Ariolfo. Nell'edizione
di san Gregorio è scritto <i>Arogis</i>, ma si
ha da scrivere <i>Arigis</i>.
</p>

<p>
Questa maniera di giurar la pace
con tali riserve comparve a san Gregorio
insidiosa e furbesca, affinchè restasse
aperto l'adito a nuove rotture, non mancando
mai pretesti per far guerra a chi
ha in odio la pace. E tanto più trovava
egli delle magagne in questo aggiustamento,
perchè <i>Varnilfrida</i> (forse moglie
d'esso Ariolfo, non parendo questo un
nome di maschio, che sarebbe stato <i>Varnilfrido</i>)
non l'avea voluto sottoscrivere.
Aggiunge che gli uomini mandati dal re
Agilolfo a Roma esigevano che dal medesimo
papa fossero sottoscritti i capitoli
della suddetta pace: segno della considerazione
e stima che quel re avea del
romano pontefice, oppure che, non fidandosi
dei Romani, esigesse per sigurtà lo
<span class="pagenum"><a id="Page_1109"></a>[1109]</span>
stesso pontefice. Ma san Gregorio abborriva
di farlo, sì perchè gli erano state
riferite da Basilio, uomo chiarissimo,
delle parole ingiuriose proferite da esso
re contra della sede apostolica, e dello
stesso papa Gregorio, benchè Agilolfo
negasse a spada tratta di averle dette;
e sì ancora, perchè se mai si fosse mancato
da lì innanzi contro i patti, egli non
voleva averne da render conto, premendogli
di non disgustare un principe, di
cui avea troppo bisogno pel governo di
tante chiese poste sotto il di lui dominio.
Però si raccomanda affin d'essere esentato
da quella sottoscrizione. Stendeva
in addietro il vescovo di Torino la sua
giurisdizione nella valle di <i>Morienna</i> e di
<i>Susa</i>. Furono occupati questi paesi da
<i>Guntranno</i> re di Borgogna, allorchè i
Longobardi fecero le irruzioni nelle Gallie,
come raccontammo di sopra, ed uniti
al suo regno della Borgogna. Ciò fatto,
non piacendo ad esso re che que' popoli
neppure pel governo spirituale fossero
sottoposti al vescovo di Torino, cioè di
una città sottoposta ai Longobardi, fece
creare un nuovo vescovo della Morienna.
Se ne dolse <i>Ursicino</i> vescovo di Torino
con san Gregorio, il quale sopra
ciò scrisse due lettere <span class="fnote">[Gregor. Magnus, lib. 9, ep. 95 et 96.]</span>, l'una a <i>Siagrio</i>
vescovo d'Autun, e l'altra a <i>Teoderico</i>
e <i>Teodeberto</i> re de' Franchi, con pregarli
che non fosse recato pregiudizio ai
diritti del vescovo torinese. Ma egli cantò
a gente sorda; il vescovato di Morienna
sussistè, e tuttavia sussiste. E da
una d'esse lettere apparisce che il vescovo
di Torino avea patito dei saccheggi
nelle sue parrocchie, e che il popolo
era stato condotto (certamente dai Franchi)
in ischiavitù negli anni addietro.
Rapporta l'Ughelli <span class="fnote">[Ughellius Italia Sacr., tom. 4, in Episcop.
Bobiens.]</span> una carta d'oblazione
fatta da <i>san Colombano</i> abate
del monistero di Bobio a <i>san Gregorio
papa anno pontificatus domni Gregorii
summi pontificis et universalis papae IV,
<span class="pagenum"><a id="Page_1110"></a>[1110]</span>
Indictione III sub die III mensis novembris</i>.
L'indizione terza cominciata nel
settembre mostra appartener quella carta
all'anno presente. Ma il lettore osservando
che non correva in quest'anno
l'<i>anno quarto</i> di san Gregorio, e che
non fu in uso di que' tempi il chiamare
il romano pontefice, benchè capo della
Chiesa di Dio, <i>papa universale</i>: (titolo
che lo stesso san Gregorio impugnò cotanto
nel patriarca di Costantinopoli); e
che questa carta discorda dall'altre antiche
memorie che fanno, siccome diremo
più abbasso, fondato molto più tardi
il monistero di Bobio; e che non si fa
menzione degli anni dell'imperadore,
come era il costume, benchè la carta si
supponga scritta in Roma: non saprà,
dissi, il lettore prestar fede ad un sì
fatto documento.
</p>
<hr />
</div>

<div class="chapter">
<h2 class="hidden"><a id="DC"></a>DC</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DC</span>. Indizione <span class="scp">III</span>.</td>
  </tr>
  <tr>
    <td><span class="smcap">Gregorio I</span> papa 11.</td>
  </tr>
  <tr>
    <td><span class="smcap">Maurizio</span> imperadore 19.</td>
  </tr>
  <tr>
    <td><span class="smcap">Agilolfo</span> re 10.</td>
  </tr>
</table>

<p class="cons">
L'anno XVII dopo il consolato di <span class="smcap">Maurizio
Augusto</span>.
</p>

<p>
Da una lettera scritta in quest'anno
da <i>san Gregorio</i> <span class="fnote">[Gregor. Magnus, lib. 10, ep. 37.]</span> ad <i>Innocenzo</i> prefetto
dell'Africa veniamo a conoscere
la decantata pace, di cui s'è parlato finora,
conchiusa fra l'esarco di Ravenna
e il re Agilolfo. Le parole del santo pontefice
portano che essa pace avea da durare
<i>fino al mese di marzo della futura
quarta indizione</i>: il che vuol dire fino al
marzo dell'anno seguente 601; e perciò
essa non fu una pace, ma bensì una tregua.
E questa dubitava egli ancora se
dovesse aver sussistenza, perchè correa
voce che <i>Agilolfo</i> fosse mancato di vita:
il che si trovò poi falso. Si vuol anche
osservare ciò che scrisse il medesimo
papa a <i>Teodoro</i> curator di Ravenna <span class="fnote">[Idem, ibid., ep. 6.]</span>,
non so se sul fine del precedente, o sul
<span class="pagenum"><a id="Page_1111"></a>[1111]</span>
principio del presente anno. Desiderava
<i>Giovanni gloriosissimo prefetto di Roma</i>
di riaver sua moglie da Ravenna; però
Gregorio raccomanda al suddetto Teodoro
di metterla in viaggio; ed affinchè
possa venire con più sicurezza, di farla
scortare da un distaccamento di soldati
<i>sino a Perugia</i>. Se non si opponesse l'autorità
di Paolo Diacono, che ci fece già
sapere che Agilolfo aveva ricuperata
Perugia colla morte del duca <i>Maurizione</i>,
potrebbono farci sospettar tali parole
che Perugia fosse tuttavia in mano dei
Greci. Perchè se era quella città in potere
dei Longobardi, come poteva essere
sicura questa dama in arrivando colà, e
tornandosene indietro la scorta? E come
i soldati greci passavano ad una città
che era dei loro nemici? Certamente
può restar qualche dubbio che Agilolfo
tornasse padrone di quella città più tardi
di quel che si credette Paolo Diacono,
scrittore non assai esatto nella distribuzion
de' tempi; oppure che la medesima
gli fosse ritolta dai Greci. Ricavasi parimente
da un'altra lettera di san Gregorio <span class="fnote">[Gregor. Magnus, lib. 10, ep. 36.]</span>,
scritta in questi tempi a <i>Massimo</i>,
vescovo di Salona in Istria, che gli Sclavi,
ossia gli Schiavi o Schiavoni, minacciavano
quella città, ed aveano anche
cominciato ad entrare in Italia. Il cardinal
Baronio cita per testimonio di ciò
Paolo Diacono, che nel capitolo quattordicesimo
del libro quarto scrisse, che
gli Sclavi misero a sacco l'Istria e vi
ammazzarono i soldati dell'imperadore.
Ma queste parole di Paolo si leggono nel
capitolo quarantesimo secondo del quarto
libro, e appartengono a tempi molto
posteriori. Fuor di sito ancora, perchè
a quest'anno rapporta il suddetto annalista
la presa fatta della città del Friuli
da <i>Cacano</i> re degli Avari. Essendo ciò
avvenuto molti anni dopo, mi riserbo
io a parlarne in luogo più proprio. In
questi tempi bensì, o poco prima, si può
credere, per attestato di Paolo
<span class="pagenum"><a id="Page_1112"></a>[1112]</span>
Diacono <span class="fnote">[Paul. Diac., lib. 4, cap. 13, et 14.]</span>, conchiusa la pace in Milano tra
il re Agilolfo e gli ambasciatori di Cacano,
ossia del re degli Avari suddetti,
di nazione Unni, dominanti nella Pannonia.
Gli Slavi, o Schiavi, o Schiavoni,
che vogliam dire, Barbari anche
essi, che s'erano impadroniti di buona
parte dell'Illirico, riconoscevano per
loro signore il suddetto Cacano, o almeno
dipendevano molto da lui. Però
è probabile che Agilolfo, sentendo avvicinarsi
que' Barbari all'Italia, si maneggiasse
per aver pace da chi li signoreggiava.
Assicurato poi con questi
trattati di pace dai nemici esterni
il re Agilolfo si rivolse con più franchezza
a liberarsi dagl'interni. Se gli
era ribellato <i>Zangrulfo</i> duca di Verona.
Gli fu addosso, e avutolo nelle
mani, gli diede il gastigo meritato dai
suoi pari. Lo stesso giuoco fece a
<i>Gaidolfo</i> duca di Bergamo, al quale
due volte avea dianzi perdonato; e
parimente levò dal mondo <i>Vernecausio</i>
in Pavia, di cui non sappiamo nè la
carica nè il delitto. Racconta poi Paolo
Diacono <span class="fnote">[Idem, ibid., cap. 15 et 16.]</span> che Ravenna e la spiaggia
dell'Adriatico fu maltrattata dalla
peste, flagello che più crudelmente si
fece sentire l'anno appresso in Verona.
Io conto in un fiato questi avvenimenti
che possono appartenere a questi
tempi, perchè ci manca un filo sicuro
per poterli distribuire ne' loro anni
precisi. Seguita poi a dire il medesimo
storico, che seguì una terribil battaglia
tra i due re franchi, cioè fra Teodeberto
II re potentissimo dell'Austrasia
e <i>Teoderico</i> re della Borgogna dall'un
canto, e <i>Clotario</i> II re di Soissons,
ossia della Neustria dall'altro. Toccò
al più debole l'andar di sotto. Grande
fu la sconfitta di Clotario, rapportata
da Fredegario <span class="fnote">[Fredeg., in Chron. cap. 20.]</span>, per quanto si crede,
all'anno presente: e gli costò questa
disgrazia la perdita della maggior
<span class="pagenum"><a id="Page_1113"></a>[1113]</span>
parte de' suoi stati. Finì di vivere in
quest'anno <i>Costanzo</i> arcivescovo di
Milano. Il clero e i nobili ch'erano
in Genova, elessero per suo successore
<i>Deusdedit</i> diacono. Ma il re Agilolfo,
padrone di Milano, scrisse loro
che ne desiderava o voleva un altro.
Avvisato di ciò san Gregorio, fece intendere
al popolo e clero milanese abitante
in Genova, che non consentirebbe
giammai in un uomo <span class="fnote">[Greg. Magnus, lib. 11, ep. 4.]</span>, <i>qui
non a catholicis, et maxime a Longobardis,
eligitur</i>. Adunque il re Agilolfo
non dovea per anche essere cattolico.
Si sa che Agilolfo desistè da questa
pretensione, probabilmente alle persuasioni
della piissima regina <i>Teodelinda</i>,
e che Deusdedit, chiamato anche <i>Diodato</i>,
fu consecrato arcivescovo, forse
nell'anno susseguente. Intorno a questi
tempi Agilolfo mandò a <i>Cacano</i> re
degli Unni, padrone della Pannonia,
degli artefici atti a fabbricar navi, delle
quali egli poi si servì per espugnare
un'isola della Tracia. Credesi ancora
che fino a quest'anno essendo
vivuto <i>Venanzio Fortunato</i> vescovo di
Poitiers in Francia, e celebre scrittore
e poeta, nato in Italia, compiesse
la carriera de' suoi giorni.
</p>
<hr />
</div>

<div class="chapter">
<h2 class="hidden"><a id="DCI"></a>DCI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Gregorio I</span> papa 12.</td>
  </tr>
  <tr>
    <td><span class="smcap">Maurizio</span> imperadore 20.</td>
  </tr>
  <tr>
    <td><span class="smcap">Agilolfo</span> re 11.</td>
  </tr>
</table>

<p class="cons">
L'anno XVIII dopo il consolato di <span class="smcap">Maurizio
Augusto</span>.
</p>

<p>
È da notare la data di una lettera
di san <i>Gregorio</i> papa a <i>Virgilio</i> vescovo
d'Arles, come è riferita da Beda <span class="fnote">[Beda, Hist. Eccl. lib. 1, cap. 28.]</span>,
cioè <span class="fnote">[Greg. Magnus, lib. 11, ep. 68.]</span>: <i>X kalend. juliarum, imperante
domino nostro Mauricio Tiberio piissimo
Augusto anno XIX: post consulatum ejusdem
D. N. anno XVIII, Indictione IV</i>. Correva
tuttavia nel dì 22 di giugno del
<span class="pagenum"><a id="Page_1114"></a>[1114]</span>
presente anno il <i>diciannovesimo anno</i>
dell'imperio di Maurizio; e cadendo in
questo l'<i>anno decimottavo dopo il consolato</i>,
si vien sempre a conoscere con che
fondamento io mi sia scostato dal padre
Pagi, nell'assegnar l'anno del consolato
di Maurizio Augusto. Benchè Paolo Diacono
sia, come ho detto più volte, storico
poco accurato nell'assegnare il tempo
de' fatti ch'egli racconta, perchè, a
mio credere, neppur egli n'ebbe bastevole
informazione; pure comunemente
vien creduto che al presente anno s'abbia
da riferire la rinnovazion della guerra
tra i Longobardi e l'imperio romano <span class="fnote">[Paulus Diaconus, lib. 4, cap. 21.]</span>.
<i>Callinico</i> esarco di Ravenna, non so
se perchè fosse terminata la tregua, oppure
perchè essa durante se la vedesse
bella di fare un buon colpo, spedì una
banda di soldati a Parma, a' quali riuscì
di sorprendere <i>Godescalco</i>, genero del
re Agilolfo, e, secondo tutte le verisimiglianze,
duca di quella città, insieme colla
moglie, figliuola d'esso re; i quali probabilmente
senza sospetto alcuno si divertivano
in villa. Signoreggiavano i Greci
in Cremona, e di là facilmente potè
venire l'insulto fatto a due sì cospicue
persone, che furono condotte prigioniere
a Ravenna. Restò sommamente amareggiato
per questo colpo il re Agilolfo, ed
oramai chiarito che pace non vi poteva
essere con gl'infidi e spergiuri ministri
dell'imperadore, si applicò con tutto
fervore alla guerra. Ma in vece di procedere
contro Cremona e Mantova, le
quali doveano essere ben guernite di
presidio cesareo, andò a mettere l'assedio
a <i>Padova</i>, città che forse non si
aspettava una somigliante visita. Era
stata finora quell'illustre città in mezzo
a tante tempeste costante nella divozione
verso il romano imperio, e fece anche
in tal congiuntura una gagliarda difesa,
sostenendo lungamente l'assedio, al dispetto
delle minacce di Agilolfo. Ma in
fine le convenne soccombere. Nelle capitolazioni
fu salvata alla guarnigione
<span class="pagenum"><a id="Page_1115"></a>[1115]</span>
imperiale la facoltà di andarsene, ed in
fatti se ne passò a Ravenna. Allora Agilolfo
barbaramente sfogò la conceputa
sua collera contra di una città sì pertinace,
ma innocente, con darla alle fiamme
e spianarne le mura, forse intendendo
di far con ciò vendetta dell'esarco,
da cui troppo offeso si riputava. Tornarono
in questi tempi dalla Pannonia, ossia
dall'Ungheria, gli ambasciatori longobardi,
che aveano confermata la pace
col re degli Unni, chiamati Avari. Con
esso loro ancora venne un ambasciatore
di <i>Cacano</i> re di que' Barbari, incaricato
di passare in Francia per indurre quei
re a mantener la pace coi Longobardi,
stante la lega difensiva fatta da esso re
colla nazion longobarda. La forza di
Cacano era tale, che facea paura all'imperadore,
ed esigeva rispetto anche dai
re di Francia. E gli uni e gli altri ne
aveano avute di brutte lezioni.
</p>

<p>
Potrebbe essere che in questi medesimi
tempi fosse succeduto un altro fatto
narrato parimente da Paolo Diacono <span class="fnote">[Paulus Diaconus, lib. 4, cap. 17.]</span>.
Avendo il re Agilolfo, siccome stuzzicato
dall'esarco <i>Callinico</i>, ripigliate l'armi,
probabile è ch'egli comandasse ancora
ad <i>Ariolfo</i> duca di Spoleti di travagliare
Roma e Ravenna, affinchè niun soccorso
si potesse inviare all'assediata città di
Padova. Comunque sia, perchè il tempo
non si può accertare, sappiamo che Ariolfo
uscì in campagna, e trovandosi a
fronte dell'esercito romano <i>appresso la
città di Camerino</i>, venne con esso alle
mani, e ne riportò vittoria. Dopo di ciò
dimandò egli ai suoi che uomo era quello
che avea combattuto sì valorosamente
in suo favore in quella battaglia; ma
niuno gli seppe rispondere. Tornato a
Spoleti, e vedendo la basilica di <i>san Savino</i>
martire, interrogò gli astanti che
casa era quella? Gli fu risposto dai Cristiani,
essere quivi seppellito san Savino
martire, che i Cristiani solevano invocare
in loro aiuto, allorchè andavano alla
guerra contra de' nemici. <i>Come può stare</i>
<span class="pagenum"><a id="Page_1116"></a>[1116]</span>
(replicò allora Ariolfo, gentile tuttavia
di professione) <i>che un uomo morto possa
dar qualche aiuto ad un vivo</i>? E smontato
da cavallo, entrò in essa basilica
per vederla. Or mentre stava osservando
le pitture, si avvenne in una figura rappresentante
san Savino, ed allora riconobbe
esser egli lo stesso che gli avea
prestato aiuto nel conflitto. Come poi
sia credibile che questo santo militasse
in favore di un pagano contra de' Cristiani,
lascerò io disaminarlo ai saggi
lettori. Forse le milizie sue erano composte
di Cattolici che si raccomandarono
a quel santo martire. Credono Camillo
Lilii <span class="fnote">[Lilii Istoria di Camerino, part. 1, lib. 4.]</span> e Bernardino de' conti di Campello <span class="fnote">[Campello Istoria di Spoleti, lib. 11.]</span>,
che dopo questa vittoria Ariolfo
s'impadronisse di Camerino. Ma non
si ricava punto da Paolo storico, unico
a raccontar questo fatto, se Camerino
fosse caduto prima, o solamente in questa
congiuntura cadesse nelle mani dei
Longobardi. Certo è che quella città si
vede nei secoli susseguenti unita col
ducato di Spoleti, ma non so io precisamente
dire, se ora, o più tardi se ne
impadronissero i Longobardi. Racconta
parimente il medesimo Paolo che nell'anno
susseguente alla vittoria riportata
da Teodeberto e Teoderico re de' Franchi
sopra del re Clotario, accadde la
morte del suddetto Ariolfo duca di Spoleti;
e questa per conseguente sarebbe
seguita nell'anno presente, e non già
nell'anno 602, come si pensò il cardinal
Baronio, e molto meno nel 613,
come fu di avviso il Lilii suddetto, e
più tardi ancora, come altri hanno
pensato. Ma convien ripetere che per
la cronologia non si può sempre fidare
dell'autorità di Paolo Diacono.
Egli stesso, dopo aver narrata la morte
di Ariolfo, passa nel capitolo seguente <span class="fnote">[Paulus Diaconus, lib. 4, cap. 18.]</span>
a parlare <i>de praedicatione</i>
(s'ha da scrivere <i>de praedatione</i>) <i>facta
a Longobarda in Coenobio sancti Benedicti</i>;
<span class="pagenum"><a id="Page_1117"></a>[1117]</span>
con dire accaduta la desolazione
di quel sacro luogo <i>circa haec
tempora</i>; eppur questa da altre memorie
si prova succeduta alcuni anni prima.
Quel che è certo, dopo la morte
di Ariolfo, disputavano coll'armi il dominio
di quel ducato due figliuoli del
primo duca <i>Faroaldo</i>. Una battaglia
decise la lite, e <i>Teodelapio</i> vincitore
fu quegli che da lì innanzi possedette
e governò quel ducato. Abbiamo poi
confermata da san Gregorio <span class="fnote">[Greg. Magnus., lib. 11, ep. 51.]</span> la guerra
dell'anno presente in una lettera
da lui scritta a tutti i vescovi della
Sicilia, in cui espone il suo rammarico
per gl'insulti e danni di bel nuovo
inferiti a Roma dai nemici longobardi.
Soggiugne appresso, trovarsi egli maggiormente
afflitto, perchè avea inteso
che i medesimi si preparavano per passare
con un grande sforzo sopra la
Sicilia. Perciò gli esorta ad implorare
l'aiuto di Dio con processioni e preghiere
pubbliche. Bisogna che queste
minacce venissero da <i>Arigiso</i> duca di
Benevento, padrone della maggior parte
di quello che è oggidì regno di Napoli.
Ma non s'ha riscontro alcuno
che questo fulmine andasse poi a cadere
sopra la Sicilia.
</p>
<hr />
</div>

<div class="chapter">
<h2 class="hidden"><a id="DCII"></a>DCII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCII</span>. Indizione <span class="scp">V</span>.</td>
  </tr>
  <tr>
    <td><span class="smcap">Gregorio I</span> papa 13.</td>
  </tr>
  <tr>
    <td><span class="smcap">Foca</span> imperatore 1.</td>
  </tr>
  <tr>
    <td><span class="smcap">Agilolfo</span> re 12.</td>
  </tr>
</table>

<p class="cons">
L'anno XIX dopo il consolato di <span class="smcap">Maurizio
Augusto</span>.
</p>

<p>
A quest'anno mi sia lecito di riferir
la invasione fatta dai Longobardi nell'Istria,
provincia che si mantenne sempre
fedele all'imperio <span class="fnote">[Paulus Diaconus, lib. 4, cap. 25 et 26.]</span>. Unironsi costoro
con gli Avari venuti dalla Pannonia,
e con gli Sclavi calati dall'Illirico, e
riempierono tutte quelle contrade di saccheggi
e d'incendii. Erasi sostenuto fino
a questi tempi nell'ubbidienza all'imperio
<span class="pagenum"><a id="Page_1118"></a>[1118]</span>
il forte castello di <i>Monselice</i>, posto nel
distretto di Padova. Finalmente esso
venne in potere dei Longobardi, probabilmente
dopo un ostinato blocco. Non
apparisce altro fatto succeduto negli altri
paesi in occasione della ricominciata
guerra. Forse i Romani aveano fatta
qualche tregua particolare coi duchi di
Benevento e di Spoleti, da' quali erano
attorniati. Ed appunto sotto quest'anno
s. Gregorio scrisse una lettera <span class="fnote">[Gregor. Magnus, lib. 12, ep. 21.]</span> <i>Arogi
duci</i> (lo credo error de' copisti antichi in
vece di scrivere <i>Arigi duci</i>), in cui il prega
di voler cooperare, acciocchè egli possa
avere dalle parti de' Bruzii, oggidì Calabria,
delle lunghe travi per servigio
delle chiese de' ss. Pietro e Paolo, promettendo
di regalarlo a suo tempo. Ciò
fa conoscere che <i>Arigiso</i> longobardo, duca
di Benevento, di cui qui si parla, dovea
professar la religione cattolica, e però
con tanta confidenza tratta con esso
lui il santo pontefice. Pare eziandio che
in quelle parti non fosse rottura di guerra.
Nacque nell'anno presente un figliuolo
al re <i>Agilolfo</i> dalla regina <i>Teodelinda</i>
nel palazzo di Monza, del quale parleremo
fra poco. Rapporto io qui la nascita
di questo principe, perchè Paolo <span class="fnote">[Paulus Diaconus, lib. 4, cap. 26.]</span> la
mette prima della morte di <i>Maurizio</i>
Augusto. Dovrebbe ancora appartenere
a quest'anno la mutazione seguita in Ravenna
dell'esarco. Erano malcontenti i
Ravennati del governo di <i>Callinico</i>, specialmente,
credo io, perchè egli aveva colla
rottura della pace irritato lo sdegno
de' Longobardi; e però tanto s'ingegnarono
alla corte imperiale, ch'egli fu richiamato
in Oriente, e venne rivestito di
nuovo della dignità di esarco <i>Smaragdo</i>,
o <i>Smeraldo</i>, che negli anni addietro vedemmo
comandare con questo titolo in
Italia. Potrebbe nondimeno essere che le
peripezie in questi tempi accadute in Costantinopoli
avessero data occasione di
mutare ancora l'esarco di Ravenna, e
che si avesse a differir la sua venuta in
<span class="pagenum"><a id="Page_1119"></a>[1119]</span>
Italia sotto il governo di Foca all'anno
seguente. Egli è dunque da sapere che in
quest'anno succedette l'orribil tragedia
dell'imperador <i>Maurizio</i>. Aveva egli sostenuto
con varia fortuna per più anni
la guerra coi Persiani, e poi con <i>Cacano</i>
re degli Unni padroni dell'Ungheria e di
altri paesi. Pregiudicò non poco al di lui
credito l'azione veramente scandalosa di
non aver voluto riscattare dalle mani del
suddetto Cacano dodicimila de' suoi, restati
prigionieri in una battaglia, quantunque
Cacano glieli esibisse per un prezzo
vilissimo: il che fu cagione che quel
barbaro re crudelissimamente fece tagliare
a pezzi tutti quegl'infelici. Di qui principalmente
nacque l'odio delle armate e
del popolo contra d'esso Augusto. E se
ne prevalse a suo tempo <i>Foca</i>, uno dei
bassi uffiziali dell'esercito, uomo di terribil
aspetto, non meno ardito che crudele,
e dipinto da Cedreno <span class="fnote">[Cedren. in Annal.]</span> con tutti i
vizii <span class="fnote">[Chron. Alex. Teophil. lib. 8, cap. 10 et
seq. Theoph., in Chron.]</span>. Si rivoltarono in quest'anno i
soldati contra di <i>Pietro</i>, fratello dell'imperadore,
che comandava l'armata, e proclamarono
esarco, o, vogliam dire, generale,
lo stesso Foca, con inviarsi dipoi
alla volta di Costantinopoli, per deporre
Maurizio, e fare un altro imperadore.
Non finì la faccenda, che <i>Foca</i> fu egli da
que' malcontenti dichiarato imperadore,
e coronato poi da <i>Ciriaco</i> patriarca nel
dì 23 di novembre. Costantinopoli gli
aprì le porte. Già ne era fuggito con tutta
la sua famiglia <i>Maurizio</i>, e ritiratosi a
Calcedone; ma quivi preso nel dì 27 del
suddetto mese diede fine alla tragedia
che neppure oggidì si può udir senza orrore.
Su gli occhi dello sventurato Augusto,
per ordine del tiranno, furono scannati
i suoi figliuoli maschi, cioè <i>Teodosio</i>
già dichiarato imperadore, <i>Tiberio</i> destinato
imperador d'Occidente, <i>Pietro</i>, <i>Giustino</i>
e <i>Giustiniano</i>. Con forte animo fu
spettatore il misero padre di sì spietata
<span class="pagenum"><a id="Page_1120"></a>[1120]</span>
carnificina, nè altre parole si sentirono
uscirgli della bocca, che di umiliazione
ai sovrani giudizii di Dio, con dire il versetto
del salmo: <i>Justus es, domine, et rectum
judicium tuum</i>. Dopo i figliuoli a lui
pure tolta fu la vita, e parimente a <i>Pietro</i>
suo fratello, e ad altri uffiziali de' primi
della corte. I lor cadaveri nudi gittati in
mare servirono anche dipoi di spettacolo
al matto popolo. Racconta Teofilatto <span class="fnote">[Theoph., lib. 8, cap. 12.]</span>
che dopo la morte di Foca, leggendo egli
il pezzo della sua storia, dove descrive
questa lagrimevole scena, ad una grande
udienza, proruppero tutti quegli ascoltanti
in sì dirotto pianto, e in tanti gemiti e
singhiozzi, che non potè andar più innanzi
nella lettura. Da lì a tre anni anche la
moglie di Maurizio <i>Costantina</i> Augusta
con tre figliuole sue e di esso imperadore,
cioè <i>Anastasia</i>, <i>Teottista</i> e <i>Cleopatra</i>,
furono levate dal mondo per sospetti del
crudele tiranno.
</p>

<p>
Non mancarono certamente difetti e
vizii in <i>Maurizio</i> imperadore, e specialmente
diede negli occhi a tutti la sua avarizia,
e il non pagare i soldati, permettendo
che si pagassero essi coi rubamenti e
colle rapine fatte addosso ai sudditi. Lo
stesso s. Gregorio papa <span class="fnote">[Greg. Magnus, lib. 13, ep. 31.]</span> in iscrivendo
a Foca, non ebbe difficoltà di dirgli:
<i>Quiescat felicissimis temporibus vestris
universa respublica, prolata sub causarum
imagine praeda pacis</i> (parole molto scure,
e fors'anche difettose). <i>Cessent testamentorum
insidiae, donationum gratiae violenter
extractae. Redeat cunctis in rebus propriis
secura possessio, ut sine timore habere
se gaudeant, quae non sunt eis fraudibus
acquisita. Reformetur jam singulis
sub jugo imperii pii libertas sua</i>. Poscia
soggiunge questa nobilissima sentenza,
da lui ripetuta anche in un'altra lettera <span class="fnote">[Idem, lib. 10, ep. 51.]</span>
a <i>Leonzio</i> già console, e che sarebbe
da desiderare impressa in cuore di
tutti principi cristiani: <i>Hoc namque inter
<span class="pagenum"><a id="Page_1121"></a>[1121]</span>
reges gentium</i> (cioè dei Gentili), <i>et reipublicae
Imperatores distat: quod reges gentium
domini servorum sunt</i> (cioè comandano
a degli schiavi); <i>imperatores vero reipublicae,
domini liberorum</i>. Ecco qui ancora
il nome di <i>respublica</i> per significare
l'imperio romano. In un'altra lettera da
lui scritta a <i>Leonzia</i> imperadrice <span class="fnote">[Gregor. M., lib. 13, ep. 39.]</span>, moglie
di Foca, ringrazia a mani levate Iddio,
<i>quod tam dura longi temporis pondera
cervicibus nostris amota sunt, et imperialis
culminis lene jugum rediit, quod libeat
portare subjectis</i>. Questo parlare di un
pontefice di tanto giudizio e di sì rara
santità ci danno abbastanza a conoscere
che il governo di questo imperadore avea
di grandi magagne, e ch'egli invece dello
amore s'era conciliato l'odio de' popoli.
Ma che? Sono ben rari i principi che non
lascino dopo di sè varie occasioni di lamenti
ai sudditi loro. Per altro si sa che
Maurizio fu un principe attaccatissimo
alla religion cattolica, che diede di gran
prove della sua pietà e munificenza con frequenti
limosine e fabbriche sì sacre che
profane. Per attestato ancora di Teofilatto <span class="fnote">[Theophylactus, lib. 8, cap. 13.]</span>
e di Suida <span class="fnote">[Suidas, in verbo <i>Mauricius</i>, tom. 1 Hist. Byz.]</span>, bandì dal suo animo
la superbia, fece sempre risplendere la
sua clemenza e una lodevol umanità
verso tutti, ancorchè fosse alquanto riservato
in dare le udienze. Amò i letterati,
e li premiò; scaricò i sudditi della
terza parte dei tributi, forse allorchè salì
sul trono; poichè non pare che durasse
questo alleviamento nell'andare innanzi,
per cagion delle aspre guerre che gli convenne
sostenere. Altre sue lodi si possono
raccogliere da Evagrio <span class="fnote">[Evagr., lib. 5, cap. 19.]</span>, di maniera
che si può ben conchiudere che principe
tale non era già degno d'un sì lagrimevol
fine, e che l'usurpatore <i>Foca</i> potè
ben portare la corona e il manto imperiale,
ma non già rimuovere da sè il titolo
di crudelissimo tiranno. Nè vo' lasciar
di aggiugnere un'altra lagrimevol
<span class="pagenum"><a id="Page_1122"></a>[1122]</span>
circostanza, di cui parla Teofilatto <span class="fnote">[Theophylact., lib. 8, cap. 11.]</span>,
scrittore contemporaneo, cioè che in
quella gran tragedia fu cercato un figliuolino
lattante del medesimo Maurizio Augusto,
per trucidarlo anch'esso. La balia,
mossa a compassione, in vece di lui diede
nelle mani di que' sicarii il proprio figliuolo.
Ma accortosene Maurizio, scoprì
l'affare, dicendo non essere giusto che
quell'innocente pargoletto morisse per
altri, e permise che ancora quest'altro
suo figliuolo perisse. È azione facile da
contarsi, ma non sì facile da essere creduta.
Nè si sa intendere perchè egli non
mettesse almeno essi figliuoli in salvo
colla fuga, anzi richiamasse indietro <i>Teodosio</i>
il maggior d'essi, che era già arrivato
a Nicea in Bitinia, per andare a
chiedere il soccorso a <i>Cosroe</i> re della
Persia. Se non poteva egli viaggiare, perchè
sorpreso da doglie articolari, potevano
ben montare a cavallo i giovanetti
figliuoli suoi, nè mancavano carrette per
gl'inabili a cavalcare. A noi qui tocca di
chinare il capo davanti agli occulti giudizii
di Dio.
</p>
<hr />
</div>

<div class="chapter">
<h2 class="hidden"><a id="DCIII"></a>DCIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Gregorio I</span> papa 14.</td>
  </tr>
  <tr>
    <td><span class="smcap">Foca</span> imperadore 2.</td>
  </tr>
  <tr>
    <td><span class="smcap">Agilolfo</span> re 13.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Foca Augusto</span>.
</p>

<p>
Secondo il rito degli altri imperadori
greci, che nelle prime calende di gennaio
dopo l'assunzione al trono prendevano
il consolato, tengo io che anche l'imperadore,
o, per meglio dire, il tiranno <i>Foca</i>
prendesse la dignità consolare, con
far le solennità consuete in tal funzione,
e spargere danaro al popolo. Certamente
quest'anno è notato nella Cronica Alessandrina <span class="fnote">[Chronicon Alexandrinum.]</span>
<i>Phoca Augusto solo consule</i>.
Il padre Pagi, che all'anno susseguente riferì
il consolato di Foca, pretende che
<span class="pagenum"><a id="Page_1123"></a>[1123]</span>
sia guasto questo passo, e che si corregga
colle note croniche de' seguenti anni.
Aggiugne di più, scriversi da Teofane <span class="fnote">[Theoph., in Chron.]</span>
sotto il presente anno: <i>Mensis decembris
die septimo Indictione septima</i> (Phocas)
<i>sparsis pro consulum more nummis processit.</i>
Ma lo stesso padre Pagi confessa
all'anno 610 che la cronologia di Teofane,
ne' testi che abbiamo, è difettosa. Nè
esso storico dice che Foca fosse <i>disegnato
console</i> per l'anno 604. Anzi pare che
dica ch'egli allora procedesse console. Io
per me credo corrotto dai copisti il luogo
di Teofane, avendo essi confuso il <i>settimo
dì</i> del mese colla <i>settima indizione</i>,
in vece di scrivere nell'<i>indizione sesta</i>,
cominciata nel settembre dell'anno precedente
602. E in fatti combinando gli
avvenimenti narrati nella Cronica Alessandrina
sotto l'anno 605 coll'anno in
cui li racconta Teofane, si vede un divario
non lieve tra questi due cronografi; e
il fallo, a mio credere, sta nel testo di
esso Teofane. Fu in quest'anno solennemente
portato al sacro fonte in Monza
il figliuolo nato al re <i>Agilolfo</i>. Per così
magnifica funzione fu scelto il giorno
santo di Pasqua, che per attestato di Paolo
Diacono <span class="fnote">[Paulus Diaconus, lib. 4, cap. 28.]</span>, cadde nel dì 7 d'aprile, e
però con indizio chiaro dell'anno presente.
Ottenne la piissima regina <i>Teodelinda</i>
dal marito che esso figliuolo, a cui fu
posto il nome di <i>Adaloaldo</i>, fosse battezzato
da <i>Secondo</i> abbate, nativo di Trento,
uomo che era allora in concetto di
gran santità, e carissimo ad essa regina.
La città oggidì di <i>Monza</i>, situata dieci, o
dodici miglia lungi da Milano, fu un luogo
eletto da <i>Teoderico</i> re de' Goti, secondochè
attesta il suddetto Paolo istorico <span class="fnote">[Idem, ibid., cap. 22.]</span>,
per villeggiarvi, a cagione della
bontà dell'aria in tempo di state. <i>Modicia</i>
e <i>Modoetia</i> è il suo nome nelle memorie
dei vecchi secoli. Si conta anche una favolosa
origine di questo nome <i>Modoetia</i>.
Affezionossi dipoi la regina Teodelinda a
<span class="pagenum"><a id="Page_1124"></a>[1124]</span>
questo medesimo luogo, e perciò quivi
fabbricò un'insigne basilica, dedicata a
Dio, in onore di s. Giovanni Battista, eletto
per protettore della nazion longobarda,
con arricchirla di molti poderi e di
varii preziosi doni d'oro e d'argento.
Parte d'essi tuttavia si conserva (cosa
troppo rara e quasi miracolosa) nel
tesoro d'essa basilica, e ne parla ai
suoi tempi Bonincontro Morigia <span class="fnote">[Morigia tom. 12. Rer. Ital.]</span>,
scrittore di Monza nella sua Cronica
scritta nel secolo decimoquarto, e poscia
Baldassar Fedele <span class="fnote">[Fidel., de Praerogat. Modoetiae.]</span>, arciprete mitrato
d'essa basilica in un libro stampato
nell'anno 1514. Scrive, fra le altre
cose, esso Morigia, che si leggeva ai suoi
dì la scrittura fatta da essa regina nel
giorno della coronazion del figliuolo con
queste parole: <i>Offert gloriosissima Theodelinda
regina una cum filio suo Adoaldo
rege ipsa die, in qua in praesentia patris
coronatus est ibi, sancto Joanni patrono
suo de dono</i> (forse <i>de donis</i>) <i>Dei, et de
dotibus suis.</i> Aggiugne che san Gregorio
Magno papa mandò <i>infinite reliquie</i> sacre
ad essa regina per mezzo di Giovanni Diacono,
e tuttavia se ne leggeva il catalogo
colle seguenti parole: <i>Haec sunt olea
sancta, quae temporibus domini Gregorii
papae ad duxit Johannes indignus et peccator
domnae reginae Theodelindae de Roma
in Modoetia.</i> Resta tuttavia questo catalogo
originale, scritto in papiro egiziaca,
che il volgo chiama corteccia di alberi,
nella galleria Settala di Milano, ed
io lo pubblicai colle stampe <span class="fnote">[Muratorius, part. 2, Anecdot. Latin.]</span>. Questi
olii furono presi dalle lampane accese
ai sepolcri di que' santi, oppure avevano
toccato i sepolcri medesimi. Dice il
Morigia che furono posti, e si conservavano
tuttavia in s. Giovanni Battista di
Monza in una bellissima arca di marmo
dietro all'altar maggiore. Noi dobbiamo
alla diligenza ed erudizione del
dottore Orazio Bianchi <span class="fnote">[Blancus tom. 1, Rer. Ital., pag. 460.]</span>, nelle annotazioni
<span class="pagenum"><a id="Page_1125"></a>[1125]</span>
alla Cronica di Paolo Diacono, la
figura delle tre corone d'oro, che tuttavia
si conservano nel tesoro di Monza.
La prima è la celebre <i>ferrea</i>, così appellata
per un cerchio di ferro ch'è inserito
nella parte interiore, con cui si sogliono
coronare gl'imperadori, come re d'Italia.
L'opinione de' cittadini di Monza di questi
ultimi tempi è, che quel cerchio sia
formato da uno de' chiodi della croce del
Signor nostro Gesù Cristo. Ma che gli
antichi non conoscessero punto questa
rarità, credo di averlo dimostrato nel
mio Trattato <i>della Corona Ferrea</i>. La seconda
corona d'oro è chiamata per antica
tradizione la corona della regina
<i>Teodelinda</i>, ornata di smeraldi e pesante
once 14 e denari 19, dalla quale pende
una croce d'oro gemmata di peso d'once
15 e denari 7. La terza è la corona di
oro del re <i>Agilolfo</i>, il cui peso ascende
ad once 21 e denari 12, dalla quale parimente
si mira pendere una croce di
oro, anche essa gemmata, pesante once
24 e denari 14. La rarità maggiore di
questa consiste nel ritener l'iscrizione
fatta dal medesimo re, consistente in queste
parole:
</p>

<p class="center">
✠ AGILVLF. GRAT. <span class="o">DI</span> VIR. GLOR.<br />
REX. TOTIVS ITAL. OFFERET.
</p>

<p class="center">
<span class="o">SCO</span>. IOHANNI. BAPTISTÆ. IN<br />
<span class="o">ECLA</span>. MODICIA.
</p>

<p>
Non era certo padrone di tutta l'Italia
il re Agilolfo; ma possedendone la
maggior parte, credette di potersene attribuire
l'intero dominio. Il dono poi di
questa corona (non si sa quando, da lui
fatto a s. Giovanni Battista di Monza) verisimilmente
appartiene a qual tempo, in
cui, secondo l'attestato di Paolo Diacono,
egli aveva abbracciato il cattolicismo,
per le persuasioni della piissima regina
Teodelinda sua moglie.
</p>

<p>
Oltre alla basilica di s. Giovanni Battista,
fece fabbricar essa regina in Monza
il suo palagio, nel quale eziandio ordinò
che si dipingesse alcuna delle imprese dei
<span class="pagenum"><a id="Page_1126"></a>[1126]</span>
Longobardi. Paolo Diacono <span class="fnote">[Paulus Diaconus, lib. 4, cap. 23.]</span>, che ai
suoi dì osservò quelle pitture, raccolse
dalle medesime qual fosse anticamente
l'aspetto e la forma del vestire de' Longobardi:
cioè si radevano la parte deretana
del capo; e gli altri capelli li dividevano
sulla fronte, lasciandoli cadere dall'una
parte e dall'altra del volto sino alla
dirittura della bocca. Nulla dice Paolo
delle loro barbe, ma queste è da credere
che le portassero, e ben lunghe, tenendo
egli che da esse prendessero il nome di
Longobardi. Portavano poi le vesti larghe,
e massimamente fatte di tela di lino,
come solevano in questi tempi anche gli
Anglo-Sassoni, e adornavano esse vesti
con delle liste o livree larghe, tessute di
varii colori. Le loro scarpe erano nella
parte di sopra aperte fino all'estremità
delle dita, e queste si serravano al piede
con delle stringhe di pelle allacciate. Aggiugne
il suddetto storico che i Longobardi
cominciarono dipoi a portar degli
stivali di cuoio, usando ancora, qualora
aveano da cavalcare, di tirar sopra essi
stivali altri stivaletti o borzacchini di panno
o di tela di colore rossiccio: il che
essi aveano appreso dagl'Italiani. Seguitava
intanto la guerra fra i Longobardi
e i Greci in Italia, perchè sdegnato forte
Agilolfo per la prigionia della figliuola e
del genero, non voleva ascoltar parola di
pace. Ottenne egli pertanto in quest'anno
un rinforzo di soldati sclavi, ossia schiavoni,
che <i>Cacano</i> re degli Avari in virtù
della lega gli mandò; e con tutto il suo
sforzo intraprese l'assedio di <i>Cremona</i>,
città che s'era mantenuta finora alla divozion
dell'imperadore. Nel dì 21 d'agosto
ne divenne egli padrone; e forse perchè
da quella città era venuta la gente
che fece prigion la figliuola; oppure perchè
essa città, posta nel cuore degli stati
longobardi, avea loro in addietro recate
molte molestie: con barbarica vendetta
la spianò sino ai fondamenti. Quindi passò
sotto <i>Mantova</i>, città ripresa dagli imperiali
al tempo di Romano esarco; e
<span class="pagenum"><a id="Page_1127"></a>[1127]</span>
con arieti fece tal breccia nelle mura, che
la guarnigione cesarea fu necessitata a
capitolar la resa a patti di buona guerra,
cioè colla facoltà di potersene andar libera
a Ravenna: il che fu eseguito. Seguì
la presa di questa città nel dì 13 di
settembre. Venne anche in potere dei
Longobardi un castello forte, appellato
<i>Vulturina</i>; intorno al quale hanno il Biondo,
il Cluverio, il padre Beretti ed altri
disputato per assegnarne il sito, immaginandolo
alcuni nella Valtellina ed altri
vicino al Po, ma senza che alcun d'essi
rechi alcun buon fondamento della loro
opinione. Se mai la presa di questo luogo
quella fosse stata che inducesse il presidio
imperiale esistente in <i>Brescello</i> a
fuggirsene, col dare alle fiamme quella
città posta alle rive del Po, come narra
Paolo Diacono, si potrebbe credere che
Vulturina fosse in quelle vicinanze. Ma
ci mancano lumi per la conoscenza sicura
del sito suo. Arrivarono in questo anno
a Roma le immagini di <i>Foca</i> e di
<i>Leonzia</i> Augusti e secondo il solito si fece
gran solennità in riceverle, perchè in
quest'atto consisteva la ricognizione del
nuovo sovrano <span class="fnote">[Johannes Diaconus, in Vit. S. Gregor.,
lib. 4, cap. 20.]</span>. Furono esse riposte
nell'oratorio di s. Cesario; nè i Romani
mostrarono difficoltà alcuna a riconoscere
per loro signore quell'usurpatore del
trono imperiale.
</p>

<p>
Abbiamo poi da <i>s. Gregorio</i> che la
guerra si faceva in altri siti d'Italia, giacchè
scrive a <i>Smeraldo</i> esarco <span class="fnote">[Gregor. Magnus, lib. 13, epist. 33.]</span> d'avere
inviata lettera a <i>Cillane</i> (senza che apparisca
dove questo longobardo comandasse)
per vedere, s'egli voleva osservar la
tregua di trenta giorni, già conchiusa da
esso esarco; ed aver egli risposto di sì,
purchè dalla parte dell'imperadore la
medesima fosse osservata, e ch'egli si doleva
forte dei suoi uomini uccisi dai Greci
(per quanto si può conghietturare nel
tempo stesso della tregua), e ciò non
ostante aveva rilasciato i soldati cesarei
<span class="pagenum"><a id="Page_1128"></a>[1128]</span>
fatti da lui prigioni ne' giorni innanzi. Aggiunge
il santo papa di aver egli bensì
mandato un suo uomo a Pisa per trattar
co' <i>Pisani</i> di pace o tregua, ma che
nulla s'era ottenuto; e che già essi Pisani
aveano preparate le lor navi per uscire
fra poco in corso, cioè contra de' sudditi
dell'imperadore. S'era maravigliato
<i>Foca</i> Augusto di non aver trovato in Costantinopoli
alcun ministro del romano
pontefice, perchè probabilmente s'erano
essi ritirati, allorchè succedette la lagrimevol
tragedia di <i>Maurizio</i> Augusto, nè
parve lor bene di presentarsi senza ordine
del papa a quel tiranno. S. Gregorio <span class="fnote">[Gregorius Magnus, lib. 15, ep. 38.]</span>
gli scrive d'avere inviato a quella
residenza <i>Bonifazio</i> diacono, e in tal congiuntura
il prega d'inviar de' soccorsi in
Italia, essendo già <i>trentacinque anni</i> che
il popolo romano vive fra le scorrerie e
le spade de' Longobardi. Ma Foca aveva
altro da pensare. Si mosse tosto contra
di lui <i>Cosroe</i> re della Persia, per vendicare
la morte dell'imperador Maurizio,
e recò infiniti danni all'oriente cristiano.
Conosceva inoltre Foca che non era stabile
un trono acquistato con tanta fellonia
e crudeltà, ed era perciò astretto a
guardarsi dagl'interni nemici. Il perchè
riflettendo Smeraldo esarco di Ravenna
alla poca speranza de' soccorsi, e che non
potea se non andar peggio continuando
la guerra, si appigliò al partito di chieder
pace o tregua al re Agilolfo. Questi
consentì colla condizione di riaver sua
figliuola e il genero <i>Godescalco</i>, che furono
in fine rimessi in libertà. Ma la figliuola
appena giunta a Parma, quivi morì di
parto. Pace non già, ma tregua si conchiuse
nel novembre fino alle calende di
aprile dell'anno seguente. Dicendo poi
Paolo Diacono <span class="fnote">[Paulus Diaconus, lib. 4, cap. 29.]</span> che <i>in quest'anno</i> seguì
un'altra gran battaglia fra <i>Teodeberto
II</i> e <i>Teoderico</i> re de' Franchi dall'una
parte, e <i>Clotario II</i> re di Soissons dall'altra,
con gran mortalità di persone: o
<span class="pagenum"><a id="Page_1129"></a>[1129]</span>
egli falla, o si debbono riferir le sue parole
all'anno seguente 604, perchè ad
esso appartiene quel fatto d'armi per
consenso degli storici francesi. Intanto
una lettera di s. Gregorio, che rapporterò
fra poco, ci assicura della pace o tregua
fatta in quest'anno fra l'esarco e i Longobardi.
</p>
<hr />
</div>

<div class="chapter">
<h2 class="hidden"><a id="DCIV"></a>DCIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Sabiniano</span> papa 1.</td>
  </tr>
  <tr>
    <td><span class="smcap">Foca</span> imperadore 3.</td>
  </tr>
  <tr>
    <td><span class="smcap">Agilolfo</span> re 14.</td>
  </tr>
</table>

<p class="cons">
L'anno I dopo il consolato di <span class="smcap">Foca
Augusto</span>.
</p>

<p>
Sul principio di quest'anno possiam
credere data una lettera di <i>san Gregorio</i>
papa alla regina <i>Teodelinda</i> <span class="fnote">[Gregor. Magnus, lib. 2, ep. 14.]</span>. Se tuttavia
si volesse riferire al fine dell'anno
prossimo passato, non potrebbe provarsi
il contrario. In essa dice il santo padre
di avere ricevuto il foglio che la stessa
regina gli aveva inviato <i>dalle parti di Genova</i>:
parole, dalle quali pare che si possa
dedurre che Genova allora fosse in
potere dei Longobardi. Vien poi a rallegrarsi
con esso lei, perchè Dio le abbia
dato un maschio, e quel che è più, un
maschio già battezzato nella fede cattolica.
Quindi si scusa per non poter ora
rispondere alla scrittura di <i>Secondo</i> abbate,
di cui parlammo di sopra, per trovarsi
egli sì maltrattato dalla gotta, che
appena potea parlare; ma intanto le
manda copia del concilio quinto generale,
contro di cui si scorge che Secondo
avea scritto, con aggiugnere che l'accettar
questo concilio non si opponeva punto
alla venerazione dovuta ai quattro
precedenti concilii generali. E finalmente
le dice d'inviare <i>dei filatterii per l'eccellentissimo
nostro figliuolo Adaloaldo re,</i>
cioè delle reliquie legate in oro o argento,
da portare addosso per custodia e
difesa delle persone: con pregarla ancora
di ringraziare il re suo consorte <i>per
la pace fatta</i>, e di animarlo a conservarla
<span class="pagenum"><a id="Page_1130"></a>[1130]</span>
per l'avvenire. Veggiam dunque
comprovato da un'autentica testimonianza,
che nel precedente anno 603 fu stipulata
la tregua fra i Greci e i Longobardi.
Ma non dovea già valersi il padre
Pagi di questa lettera per credere e far
credere che <i>Adaloaldo</i> fosse nato sul fine
di esso anno 603. Se abbiam la chiara
asserzione di Paolo Diacono che egli fu
battezzato nel dì 7 aprile d'esso anno
603, come potrà poi essere nato nel dicembre
seguente? Non altro dice il santo
papa, se non che egli <i>avea participato
dell'allegrezza di Teodelinda, per avere
inteso che le fosse nato un figliuolo, e,
quel che più importava, che questo figliuolo,
mercè del sacro battesimo, fosse stato
aggregato alla fede cattolica</i>. Solamente
negli ultimi mesi dell'anno 603 Teodelinda,
in occasione di mandare al papa
la scrittura di Secondo abbate, gli diede
anche avviso del battesimo del figliuolo,
celebrato secondo il rito cattolico. San
Gregorio si congratula per la nascita che
era seguita tanto prima e pel battesimo
ultimamente fatto, unendo insieme quei
due fatti, ma senza indicare in qual tempo
l'uno e l'altro fossero succeduti. Quel
sì che dee dar da pensare, si è che san
Gregorio tratta già con titolo di re Adaloaldo,
eppure, se vogliam seguitare l'ordine
di Paolo Diacono, non fu dichiarato
questo fanciullo collega nel regno da Agilolfo
suo padre se non dopo la morte di
san Gregorio, che seguì nell'anno presente.
</p>

<p>
In fatti fece Roma, anzi tutta la Cristianità,
sì gran perdita in quest'anno,
avendo voluto Iddio chiamare a miglior
vita questo impareggiabil pontefice nel
dì 12 di marzo; pontefice, dissi, d'immortale
memoria, e che si riguardi la
sua sapienza, prudenza e zelo per la cattolica
religione, o si contempli la dottrina,
l'eloquenza, la santità de' costumi,
troppo è superiore alle nostre lodi, e
giustamente, per consenso d'ognuno, meritò
il titolo di <i>grande</i>. Paolo Diacono
attesta che quel verno, cioè il precedente
<span class="pagenum"><a id="Page_1131"></a>[1131]</span>
alla di lui morte, fu sì rigido, che si seccarono
quasi dappertutto le viti. E che i
raccolti de' grani parte furono guasti dai
topi, e parte dal vento brucione affatto
distrutti. Anche Anastasio bibliotecario <span class="fnote">[Anastas. Bibliothec.]</span>
e Giovanni <span class="fnote">[Johann. Diacon., in Vit. S. Gregor., lib. 4,
cap. 69.]</span> attestano che dopo la
morte di san Gregorio si patì in Roma
una fierissima carestia. Ma il buon Paolo
Diacono in iscrivendo che questo gran
pontefice morì nell'<i>anno secondo di Foca,
correndo l'ottava indizione</i>, colpì benissimo
nell'anno dell'imperio, ma non
già nell'indizione, essendo, per consenso
di tutti gli eruditi, certissimo ch'egli terminò
la sua vita nella <i>settima indizione</i>,
la quale fu in corso nell'anno presente
fino al settembre. Ebbe per successore
<i>Sabiniano</i> diacono, nato in Volterra, che
era stato suo nunzio o ministro alla corte
imperiale, essendosi già introdotto di
eleggere al pontificato romano que' diaconi
che aveano sostenuto quell'impiego
in Costantinopoli, siccome più noti ed
accetti agli imperadori, e più informati
de' pubblici affari. Credesi che dopo sei
mesi e un giorno di sede vacante, e dopo
esser venuta l'approvazion della sua elezione
da Foca Augusto, fosse Sabiniano
consecrato nel dì 13 di settembre. Dopo
aver Paolo Diacono narrata la morte di
san Gregorio, ci vien dicendo <span class="fnote">[Paulus Diaconus, lib. 4, cap. 31.]</span> che
<i>nella state seguente e nel mese di luglio</i>,
raunata la gran dieta della nazion longobarda
<i>nel circo di Milano</i>, <i>Adaloaldo</i> fu
proclamato re, ossia collega d'<i>Agilolfo</i>
suo padre; e che a quella solennissima
funzione furono presenti non solamente
esso re Agilolfo, ma ancora gli ambasciatori
di <i>Teodeberto II</i> re di Metz, ossia
dell'Austrasia. Uno dei maggiori pensieri
di Agilolfo era quello di mantenere una
buona armonia coi re franchi, perchè
possedendo essi quasi tutte le Gallie e
buona parte della Germania, non v'era
potenza confinante all'Italia, di cui più
<span class="pagenum"><a id="Page_1132"></a>[1132]</span>
che di quella avessero da temere i Longobardi.
Perciò affine di stringere maggiormente
il nodo dell'amicizia con Teodeberto,
il più possente di quei re, Agilolfo,
conchiuse un matrimonio fra il suo
figliuolo Adaloaldo e una figliuola d'esso
Teodeberto. Erano sì l'un come l'altra
fanciulli di ben tenera età: contuttociò
seguirono gli sponsali fra essi, e restò
sigillata la funzione collo stabilimento di
una pace perpetua fra i due re, genitori
degli sposi. Il cardinal Baronio ed altri
differirono sino all'anno venturo l'innalzamento
di Adaloaldo al trono; ma
sembra più verisimile che ciò avvenisse
in quest'anno, e che la <i>seguente state</i>
di Paolo Diacono sia quella che venne
dopo il marzo dell'anno presente, in cui
san Gregorio il grande compiè la gloriosa
carriera del suo pontificato. Credesi ancora
che in quest'anno desse fine al suo
vivere <i>Mariniano</i> arcivescovo di Ravenna <span class="fnote">[Bacchinius, ad Agnell., tom. 2 Rer. Ital.]</span>,
al quale succedette <i>Giovanni</i> terzo
di questo nome. E perchè era spirata la
tregua fra i Greci e Longobardi, nel mese
di novembre si rinnovò essa per un anno
avvenire <span class="fnote">[Paulus Diaconus, lib. 4, cap. 33.]</span>.
</p>
<hr />
</div>

<div class="chapter">
<h2 class="hidden"><a id="DCV"></a>DCV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Sabiniano</span> papa 2.</td>
  </tr>
  <tr>
    <td><span class="smcap">Foca</span> imperadore 4.</td>
  </tr>
  <tr>
    <td><span class="smcap">Agilolfo</span> re 15.</td>
  </tr>
</table>

<p class="cons">
L'anno II dopo il consolato di <span class="smcap">Foca
Augusto</span>.
</p>

<p>
Terminò nel novembre dell'anno
presente la tregua già fatta fra i Greci e i
Longobardi <span class="fnote">[Idem, ib.]</span>. <i>Smeraldo</i> esarco, che si
trovava smunto di forze, e dovea veder
dei brutti nuvoli in aria, trattò di nuovo
della conferma d'essa tregua; e nello
stesso mese l'ottenne per un altr'anno,
ma con averla comperata collo sborso
di dodicimila soldi d'oro. In questi tempi
ancora (l'abbiamo dal solo Paolo
Diacono) essendosi ribellati i Sassoni da
<span class="pagenum"><a id="Page_1133"></a>[1133]</span>
<i>Teodeberto II</i> re dell'Austrasia, seguì
una sanguinosa guerra in quelle contrade
fra essi e i Franchi, con grande strage
dell'una e dell'altra parte, senza che
si sappia il fin d'essa. Sotto quest'anno
mette il cardinal Baronio la divisione
della chiesa d'Aquileja, perchè narrata
da Paolo suddetto <span class="fnote">[Paulus Diaconus, lib. 4, cap. 34.]</span> dopo i sopra mentovati
fatti; ma par ben più verisimile
che essa appartenga all'anno susseguente,
come anche tenne il padre de Rubeis <span class="fnote">[De Rubeis, Monument. Eccl. Aquilejeus.,
cap. 33.]</span>.
Cioè venne a morte <i>Severo</i> patriarca
d'Aquileja, il quale abborrendo
il concilio quinto generale, per timore
di pregiudicar all'ossequio che tutta la
Chiesa professava al quarto calcedonense,
mai non volle comunicare col romano
pontefice e con le infinite altre chiese
che veneravano il quarto ed ammettevano
ancora il quinto. Il re <i>Agilolfo</i> e
<i>Gisolfo</i> duca del Friuli, sotto il cui governo
era Aquileja, mal sofferivano che
i patriarchi avessero eletta per loro sede
l'isola di Grado, siccome luogo sottoposto
all'imperadore, e cinto dall'acque,
dove essi Longobardi non poteano metter
le griffe. Si prevalsero eglino adunque
di questa congiuntura per far mutare
il sistema introdotto. Devendosi eleggere
il nuovo patriarca, per quanto costa
da una relazione de' vescovi scismatici,
pubblicata dall'eminentissimo Annalista,
l'esarco, mosso dalle istanze del
papa, propose di eleggere un patriarca
che mettesse fine allo scisma, e secondo
i canoni, si sottomettesse al pontefice romano,
capo della Chiesa di Dio. Ripugnando
essi, li fece condurre a Ravenna,
dove (se vogliam credere ai lor successori
scismatici) atterriti dalle minacce di
esilii, di prigionie e di bastonate, elessero
<i>Candidiano</i> ossia <i>Candiano</i>, il quale abbracciò
<span class="pagenum"><a id="Page_1134"></a>[1134]</span>
l'unità della Chiesa cattolica, e
si ritirò ad esercitar le sue funzioni a
Grado. Rimessi in libertà i vescovi suddetti,
non mancarono quei, che avendo
le lor chiese sotto i Longobardi, di richiamarsi
dalla pretesa violenza lor fatta,
e venuti in parere di procedere ad una
altra elezione, trovarono favorevoli al
loro disegno il re Agilolfo e il duca Gisolfo,
e probabilmente la stessa regina
Teodelinda, la quale tuttochè cattolica e
piissima principessa, si sa che aveva l'animo
alieno dal concilio quinto. Elessero
dunque <i>Giovanni</i> abate, che seguitando
a fomentare lo scisma, stabilì la sua dimora
in Aquileia: con che nello stesso
tempo cominciarono ad esservi due patriarchi
d'Aquileia, l'uno cattolico residente
in Grado, e l'altro scismatico
residente in Aquileia, con essersi anche
divisi i suffraganei, parte sotto l'uno e
parte sotto l'altro. E il bello fu che tuttochè
col tempo il patriarca aquilejense
si rimettesse in dovere con abiurare lo
scisma, pure seguitarono ad esservi due
patriarchi, e dura tuttavia il patriarca
gradense sotto nome di patriarca veneto,
perchè nel secolo quintodecimo trasferita
fu dall'isola di Grado a Venezia
quella sedia patriarcale. Intanto <i>Foca</i>
imperadore, odiato da tutti, siccome abbiamo
dalla Cronica Alessandrina <span class="fnote">[Chron. Alexandr.]</span> e
da Teofane <span class="fnote">[Theoph., in Chron.]</span>, o per vere congiure scoperte,
o per soli sospetti infierì colla
scure contra i più riguardevoli personaggi
di Costantinopoli; e giunse a levar di
vita anche la già imperadrice <i>Costantina</i>
colle tre sue figliuole. Così il tiranno
operava in Costantinopoli, in tempo che
i Persiani mettevano a sacco tutta la Siria,
la Palestina e la Fenicia, ed empievano
di stragi tutte quelle contrade.
</p>
<hr />
</div>

<div class="chapter">
<p>
<span class="pagenum"><a id="Page_1135"></a>[1135]</span>
</p>

<h2 class="hidden"><a id="DCVI"></a>DCVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Sede</span> romana vacante.</td>
  </tr>
  <tr>
    <td><span class="smcap">Foca</span> imperadore 5.</td>
  </tr>
  <tr>
    <td><span class="smcap">Agilolfo</span> re 16.</td>
  </tr>
</table>

<p class="cons">
L'anno III dopo il consolato di <span class="smcap">Foca
Augusto</span>.
</p>

<p>
Secondo i conti del padre Pagi, mancò
di vita in quest'anno <i>Sabiniano</i> papa
nel dì 22 di febbrajo, pontefice poco ben
veduto dai Romani, perchè diverso dal
santissimo suo predecessore; e per tutto
quest'anno stette vacante la cattedra
di san Pietro, verisimilmente perchè Foca
non la finì di mandar l'approvazion
dell'eletto <span class="fnote">[Paul. Diaconus, lib. 4, cap. 33 et 36.]</span>. Terminò in quest'anno la
tregua fatta fra l'esarco di Ravenna e il
re Agilolfo. Si può credere che l'esarco
quegli fosse che, considerato l'infelice
stato dell'imperio in questi tempi, si ingegnasse
d'ottenerne la continuazione.
Paolo Diacono scrive ch'essa fu conchiusa
per tre anni avvenire. Ma prima
che questa si conchiudesse, l'armi dei
Longobardi s'impadronirono di due città
della Toscana, cioè di <i>Bagnarea</i>, città
probabilmente nata sotto il regno dei
Goti, e di <i>Orvieto</i>, città nominata <i>Urbs
Vetus</i>, ma non conosciuta sotto questo
nome dagli antichi Romani. Poscia il
medesimo storico racconta più sotto, che
Agilolfo mandò (non si sa in qual anno)
<i>Stabiliciano</i> suo notaio a Costantinopoli
per trattar di una stabil pace con <i>Foca
Augusto</i>, perch'egli contento di quel che
possedeva, non ansava dietro a sempre
nuove conquiste, come tant'altri re hanno
usato; e desiderava di lasciar godere
la quiete ai sudditi suoi. Altro non risultò
da questo negoziato, se non la tregua di
un anno. Foca nondimeno per dimostrare
la stima che faceva del re Agilolfo, col
ritorno di Stabiliciano gl'inviò anche
egli degli ambasciatori, ed insieme dei regali
da presentargli.
</p>
<hr />
</div>

<div class="chapter">
<p>
<span class="pagenum"><a id="Page_1136"></a>[1136]</span>
</p>

<h2 class="hidden"><a id="DCVII"></a>DCVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCVII</span>. Indiz. <span class="scp">X</span>.</td>
  </tr>
  <tr>
    <td><span class="smcap">Bonifazio III</span> papa 1.</td>
  </tr>
  <tr>
    <td><span class="smcap">Foca</span> imperadore 6.</td>
  </tr>
  <tr>
    <td><span class="smcap">Agilolfo</span> re 17.</td>
  </tr>
</table>

<p class="cons">
L'anno IV dopo il consolato di <span class="smcap">Foca
Augusto</span>.
</p>

<p>
Venute finalmente da Costantinopoli
le tanto sospirate risposte, fu consecrato
in quest'anno <i>Bonifazio III</i> già eletto
pontefice romano, stato anch'egli apocrisario
di s. Gregorio alla corte dell'imperadore.
Fu assai breve la vita di questo
papa: contuttociò non fece egli poco per
avere ottenuto, secondochè lasciarono
scritto Paolo Diacono <span class="fnote">[Paulus Diaconus, lib. 4, cap. 33 et 36.]</span> ed Anastasio
bibliotecario <span class="fnote">[Anast., in Vit. Bonifacii III.]</span>, che Foca con un suo
decreto dichiarasse, qualmente la Chiesa
romana è <i>capo di tutte le chiese</i>, non già
che il primato del romano pontefice, conosciuto
e confessato anche per tutti i
secoli addietro, avesse bisogno di un decreto
tale; ma per tagliar l'ali all'ambizione
de' patriarchi di Costantinopoli, i
quali, siccome vedemmo, aveano cominciato
nei tempi di s. Gregorio, e continuarono
fin qua ad intitolarsi <i>vescovi ecumenici</i>,
quasi che pretendessero di far
divenire prima e capo di tutte le chiese
la loro chiesa. Per buona ventura nacquero
in questi tempi dei dissapori tra
Foca Augusto e il patriarca Costantinopoli:
e ciò diede occasione all'imperadore
di abbassar l'orgoglio di que' patriarchi.
Celebrò ancora questo papa in
Roma un concilio di settantadue vescovi,
in cui fu decretato che vivente il papa,
siccome ancora viventi gli altri vescovi,
non si potesse trattare del loro successore,
ma che solamente tre dì dopo la
lor morte fosse lecito di farlo nelle forme
prescritte dai canoni. Ma papa Bonifazio
non godè che otto mesi e ventidue giorni
il papato, essendo mancato di vita, per
quanto crede il padre Pagi, nel dì 19 di novembre
dell'anno presente. Aveva <i>Teoderico</i>
<span class="pagenum"><a id="Page_1137"></a>[1137]</span>
re della Borgogna, contro il parere
della regina <i>Brunechilde</i> avola sua, conchiuso
il suo matrimonio con <i>Ermenberga</i>
figliuola di <i>Vitterico re de' Visigoti</i> in
Ispagna <span class="fnote">[Fredegar., in Chron., cap. 30 et 31.]</span>. Fu condotta questa principessa
a Chalons sopra la Saona, e ricevuta
da Teoderico con grande onore.
Ma Brunechilde gran fabbricatrice d'iniquità,
unitasi con <i>Teodelana</i> sorella di
esso re, tanto fece e disse, che impedì
per un anno la consumazione, ed in fine
rendè sì disgustosa al nipote la persona
e presenza di questa principessa, ch'egli
la rimandò vergognosamente in Ispagna,
e, quel che è peggio, spogliata de' tesori
che avea seco portati. Irritato il re di
Spagna da sì enorme oltraggio, spedì degli
ambasciatori in Francia a <i>Clotario</i> re
di Soissons, per invitarlo ad una lega
contra di Teoderico; e il ritrovò dispostissimo
per l'odio che passava già da
gran tempo fra questi principi. Andarono
dipoi gli stessi ambasciatori a far le medesime
proposizioni a <i>Teodeberto</i> re dell'Austrasia,
che non ebbe difficoltà di
collegarsi ai danni del fratello Teoderico,
contra del quale era disgustato anche egli
non poco. Non bastò questo al re di Spagna:
unitisi co' suoi ambasciatori quei di
Clotario, vennero anche in Italia per
tirare nella medesima lega il re <i>Agilolfo</i>,
il quale conoscendo i vantaggi che gliene
poteano provenire, non si fece molto
pregare ad accettar l'offerta. Certo è che
tutti e quattro questi re misero in ordine
e in moto le loro truppe per assalire gli
stati della Borgogna; e sarebbe probabilmente
riuscito loro facile di spogliare
quel re di tutto; ma o perchè Brunechilde
regina usasse qualche tiro della
sua disinvoltura, o che occorresse qualche
accidente, di cui la storia non parla,
noi sappiamo che restò dissipato tutto
questo temporale, nè seguì vendetta alcuna
dell'affronto fatto al re di Spagna.
Se crediamo a Leone Ostiense <span class="fnote">[Leo Ostiensis, Chronicon Casinensis, lib. 1,
cap. 3.]</span>, sotto
<span class="pagenum"><a id="Page_1138"></a>[1138]</span>
il suddetto Bonifazio III papa, e circa
questi tempi, <i>Fausto</i> monaco, discepolo
di s. Benedetto; mandato già con san
<i>Mauro</i> nelle Gallie, tornò a Roma, dove
scrisse la vita del medesimo s. Mauro.
Altri pretendono ch'egli venisse ai tempi
di Bonifazio IV. Ma noi non abbiam
quella vita tal quale fu scritta da lui.
</p>
<hr />
</div>

<div class="chapter">
<h2 class="hidden"><a id="DCVIII"></a>DCVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Bonifazio IV</span> papa 1.</td>
  </tr>
  <tr>
    <td><span class="smcap">Foca</span> imperadore 7.</td>
  </tr>
  <tr>
    <td><span class="smcap">Agilolfo</span> re 18.</td>
  </tr>
</table>

<p class="cons">
L'anno V dopo il consolato di <span class="smcap">Foca
Augusto</span>.
</p>

<p>
Dopo essere stata vacante la chiesa
romana per dieci mesi e varii giorni, fu
posto nella sedia di s. Pietro <i>Bonifazio IV</i>
a dì 25 d'agosto. L'insigne tempio di
Roma, appellato anticamente il <i>Panteon</i>,
perchè dedicato a tutti gli dii della gentilità,
ed oggidì chiamato la <i>Rotonda</i>, fabbrica
maravigliosa, fatta per ordine di
Marco Agrippa ai tempi d'Augusto, e
che anche oggidì si mira con istupore
dagli intendenti, avea fino ai tempi di
questo pontefice mantenuta nel suo seno
la superstizione pagana con ritenere le
statue di quelle false divinità. O in quest'anno,
oppure nel susseguente, tanto
si studiò il suddetto papa Bonifazio, che
l'impetrò in dono da <i>Foca</i> imperadore <span class="fnote">[Anastas. Biblioth., in Bonif. IV. Paulus
Diaconus, lib. 4, cap. 37.]</span>.
Ciò fatto, ne levò tutte le sordidezze
del paganesimo, e ridotta quella
basilica al culto del vero Dio, la consecrò
a lui in onore della santissima Vergine
madre e di tutti i martiri, e lo stesso
imperadore la dotò anche di molti beni.
Ma se Foca per tener contenti e ben affetti
al suo imperio i Romani, usava della
sua liberalità verso di loro e del sommo
pontefice, seguitava bene in Oriente ad
esercitare la sua crudeltà. Ed intanto i
Persiani andavano facendo nuovi progressi
colla rovina dell'imperio romano.
Già aveano presa l'Armenia e la Cappadocia,
<span class="pagenum"><a id="Page_1139"></a>[1139]</span>
con isconfiggere l'armata imperiale.
Impadronitisi poi della Galazia e
della Patagonia, arrivarono fino a Calcedone,
cioè in faccia di Costantinopoli,
mettendo a sacco tutto il paese. Questi
furono i frutti del matto popolo greco,
che per non voler sofferire un principe
con qualche difetto, amarono piuttosto
d'avere un tiranno, atto bensì ad incrudelir
contro le vite de' proprii sudditi,
ma non già a ripulsare i nemici esterni.
</p>
<hr />
</div>

<div class="chapter">
<h2 class="hidden"><a id="DCIX"></a>DCIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Bonifazio IV</span> papa 2.</td>
  </tr>
  <tr>
    <td><span class="smcap">Foca</span> imperadore 8.</td>
  </tr>
  <tr>
    <td><span class="smcap">Agilolfo</span> re 19.</td>
  </tr>
</table>

<p class="cons">
L'anno VI dopo il consolato di <span class="smcap">Foca
Augusto</span>.
</p>

<p>
Miravano intanto i Greci tutti di mal
occhio il tiranno <i>Foca</i>. Trovandosi egli
nel circo con tutto il popolo a veder le
corse de' cavalli <span class="fnote">[Theoph., in Chron.]</span>, la fazion dei Prasini,
perchè egli dovea favorire la parte
contraria, gridò verso di lui: <i>Tu hai bevuto
nel boccalone</i>; poscia: <i>Tu hai perduto
il senno</i>. Tanta insolenza per ordine
di Foca fu gastigata da <i>Costante</i> prefetto
della città, che a molti fece tagliar le braccia,
ad altri la testa, ed alcuni altri chiusi
ne' sacchi li fece gittare in mare. Allora i
Prasini fatta una sollevazione, diedero il
fuoco al pretorio, all'archivio pubblico e
alle carceri, di modo che tutti i prigioni
se ne fuggirono. Foca pubblicò un decreto
che niuno di quella fazione fosse da lì
innanzi ammesso alle cariche della corte
e del pubblico. Scrive Paolo Diacono <span class="fnote">[Paulus Diaconus, lib. 4, cap. 37.]</span>
che sotto questo imperadore le
due fazioni popolari dei <i>Prasini</i> e dei
<i>Veneti</i> fecero nell'Oriente e in Egitto una
guerra civile con grande uccisione dall'una
e dall'altra parte. Scoprissi ancora in
quest'anno una congiura tramata in Costantinopoli
da <i>Teodoro</i> capitan delle
guardie e da <i>Elpidio</i> prefetto dell'Armenia
contro la vita di Foca. Pagarono le
<span class="pagenum"><a id="Page_1140"></a>[1140]</span>
loro teste la pena del non aver saputo
condur meglio il loro disegno. Ma non
era destinato da Dio che avesse da Costantinopoli
da venir la rovina di Foca.
Il colpo era riserbato all'Africa. Ed in
fatti sotto quest'anno scrive l'autore della
Cronica Alessandrina <span class="fnote">[Chron. Alex.]</span> che l'Africa
e l'Egitto si ribellarono a Foca. E Teofane
ci fa anche egli sapere che il senato
di Costantinopoli con frequenti segrete
lettere andava spronando <i>Eraclio</i> governatore
d'essa Africa, acciocchè volesse
liberar l'imperio romano dal tiranno,
divenuto oramai insoffribile al popolo. E
non furono gittate al vento le loro esortazioni.
Cominciò in quest'anno esso Eraclio
e raunare una gran flotta con
quanti soldati potè, e ne diede il comando
ad <i>Eraclio</i> suo figliuolo, il quale, siccome
vedremo nell'anno seguente, fece
questa impresa con salir egli sul trono.
Crede il padre Pagi che circa questi tempi
venisse a morte <i>Tassilone</i> duca di Baviera,
di cui parla Palo Diacono <span class="fnote">[Paulus Diaconus, lib. 4, cap. 41.]</span>, a
cui succedette <i>Garibaldo</i> secondo di tal
nome fra quei duchi. Questi in Agunto,
città del Norico, oggidì una terra del Tirolo,
venne alle mani con gli Sclavi, e
restò sconfitto di modo che quei Barbari
fecero di gran saccheggi nella Baviera.
La lor crudeltà mise il cervello de' Bavaresi
a partito, in guisa che di nuovo attruppati
si scagliarono addosso a que' masnadieri,
tolsero loro la preda, e li fecero
uscir mal conci da quelle contrade.
Siccome dicemmo all'anno 595, il primo
duca della Baviera fu <i>Garibaldo</i>, padre
della regina <i>Teodelinda</i>, il quale si va credendo
che fosse deposto da <i>Childeberto</i>
re dei Franchi a cagione del matrimonio
d'essa Teodelinda, con dargli per
successore il suddetto <i>Tassilone</i>. Ma lo
aver Tassilone avuto un figliuolo col
nome di <i>Garibaldo</i>, a me fa sospettare
che lo stesso Tassilone possa essere stato
figliuolo di <i>Garibaldo I</i>, pel costume
anche anticamente osservato di ricreare
<span class="pagenum"><a id="Page_1141"></a>[1141]</span>
nei nipoti il nome dell'avolo. È un semplice
sospetto; ma non ho voluto tacerlo,
giacchè non gli manca qualche fondamento
di verisimiglianza. Quando ciò
fosse, <i>Garibaldo I</i> non sarebbe stato abbattuto,
ma bensì a lui meno sarebbe
succeduto il figliuolo <i>Tassilone</i> per grazia
del re d'Austrasia.
</p>
<hr />
</div>

<div class="chapter">
<h2 class="hidden"><a id="DCX"></a>DCX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCX</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Bonifazio IV</span> papa 3.</td>
  </tr>
  <tr>
    <td><span class="smcap">Eraclio</span> imperadore 1.</td>
  </tr>
  <tr>
    <td><span class="smcap">Agilolfo</span> re 20.</td>
  </tr>
</table>

<p class="cons">
L'anno VII dopo il consolato di <span class="smcap">Foca
Augusto</span>.
</p>

<p>
Questo fu l'anno che diede fine alla
tirannia di <i>Foca</i> imperatore. Nel dì 3,
oppure nel dì 4 di ottobre, comparve alla
vista di Costantinopoli l'armata navale <span class="fnote">[Chron. Alexandr.]</span>
spedita contro di costui da <i>Eraclio</i>
governatore dell'Africa, comandata dal
giovane <i>Eraclio</i> suo figliuolo. Erano cariche
di combattenti tutte queste navi.
Per terra eziandio s'incamminò la cavalleria <span class="fnote">[Theoph., in Chronogr. Nicephorus in Breviar.]</span>,
condotta da <i>Niceta</i> figliuolo di
<i>Gregora</i> patrizio; ma non giunse al dì
della festa. Tutti erano animati a liberar
la terra da quel mostro. Alla vista di sì
poderoso aiuto coraggiosamente si mossero
nel dì cinque d'esso mese i senatori
congiurati contra del tiranno; e le fazioni
prasina e veneta presero anche esse l'armi.
Teofane scrive che seguì battaglia
colle genti di Foca, le quali rimasero
sconfitte. La Cronica Alessandrina nulla
dice di questa zuffa. Quel che è certo,
da <i>Fozio</i> curatore del palazzo di Placidia,
alla cui moglie il tiranno aveva usata
violenza, e da <i>Probo</i> patrizio tratto fu
per forza Foca dal palazzo dell'Arcangelo,
spogliato di tutte le vesti e condotto
alla presenza d'Eraclio. Poco si stette a
mettere in pezzi il tiranno, e posto il suo
capo sopra una picca, fu portato come
in trionfo per mezzo alla città a saziar
gli occhi del popolo. Nel medesimo giorno
<span class="pagenum"><a id="Page_1142"></a>[1142]</span>
quinto di ottobre <i>Eraclio</i> il giovine,
eletto dal senato, proclamato dal popolo,
coronato da <i>Sergio</i> patriarca, salì sul trono
imperiale. Aggiunge Teofane che in
Costantinopoli si trovava <i>Epifania</i> madre
d'esso Eraclio, e seco parimente era <i>Eudocia</i>
figliuola di <i>Rogato</i> africano, già
promessa in moglie al medesimo Eraclio.
Foca, allorchè questo turbine gli veniva
addosso, saputo che in città dimoravano
queste due dame, le fece prendere e rinserrar
sotto buona guardia nel monistero
imperiale, chiamato della nuova Penitenza.
Ora uno de' primi pensieri di Eraclio,
entrato che fu in Costantinopoli, fu
di chieder conto della madre e della sposa;
e però nel medesimo tempo ch'egli
ricevette la corona imperiale, sposò <i>Eudocia</i>,
e dichiaratala Augusta, la fece coronare
imperadrice dal patriarca suddetto.
Era succeduto questo patriarca Sergio
nella sedia costantinopolitana a <i>Tommaso</i>,
uomo di santa vita, morto nel dì
20 di marzo dell'anno presente. Vivente
ancora Foca, per attestato di Beda <span class="fnote">[Beda, Hist. Angl. lib. 2, cap. 4.]</span>,
papa <i>Bonifazio IV</i>, nel dì 27 di febbraio
tenne un concilio in Roma per togliere
alcune differenze insorte in Inghilterra,
dove alcuni del clero secolare pretendeano
non permesso ai monaci il sacerdozio,
nè la facoltà di battezzare ed assolvere
i penitenti. Fu deciso in favore dei
monaci, ed intimata la scomunica contro
chi si opponesse. Sopra ciò scrisse il pontefice
delle lettere al santo re <i>Edelberto</i>
e a <i>Lorenzo</i> arcivescovo di Cantuaria che
era succeduto in quella cattedra al celebre
s. <i>Agostino</i> apostolo dell'Inghilterra.
</p>
<hr />
</div>

<div class="chapter">
<h2 class="hidden"><a id="DCXI"></a>DCXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Bonifazio IV</span> papa 4.</td>
  </tr>
  <tr>
    <td><span class="smcap">Eraclio</span> imperadore 2.</td>
  </tr>
  <tr>
    <td><span class="smcap">Agilolfo</span> re 21.</td>
  </tr>
</table>

<p class="center">
<i>Console</i>
</p>

<p class="cons">
<span class="smcap">Eraclio Augusto</span>.
</p>

<p>
Nelle calende del primo gennaio dopo
la assunzione sua al trono, prese <i>Eraclio</i>
<span class="pagenum"><a id="Page_1143"></a>[1143]</span>
imperadore il consolato, secondo il
rito antico degli altri Augusti. Ma egli nei
principii del suo governo trovò sì sfasciato
l'imperio, che non sapea dove volgersi
per impedirne la rovina. Soprattutto
l'affliggeva l'aver per nemici i Persiani,
che ogni dì più divenivano orgogliosi e
potenti colle spoglie del romano imperio.
Essi in quest'anno s'impadronirono di
Apamea e di Edessa, con fare schiavi innumerabili
cristiani, ed arrivar fino ad
Antiochia. Eraclio spedì quante milizie
potè per fermare il corso a questo impetuoso
torrente, e nel mese di maggio
si venne ad una giornata campale, in cui
l'armata cesarea fu messa a filo di spada,
talmente che pochi si salvarono colla
fuga. Per conto dell'Italia l'imperadore
credette ben fatto di richiamare a Costantinopoli
l'esarco di Ravenna <i>Smeraldo</i>,
forse perchè conosceva di abbisognare
l'Italia d'un uffiziale di maggior sua
confidenza. Venne dunque in suo luogo
al governo de' paesi restati in Italia sotto
il dominio cesareo <i>Giovanni Lemigio</i> patrizio,
il quale, secondo l'uso introdotto,
in qualità d'esarco fece la sua residenza
in Ravenna. Questi non tardò a ratificar
la pace ossia tregua d'un anno col re
<i>Agilolfo</i> <span class="fnote">[Paulus Diaconus, lib. 4, cap. 42.]</span>, pagando nondimeno per averla;
perchè, siccome vedremo, bisognava
che i Greci per la lor debolezza comperassero
a danari contanti dai Longobardi
la quiete delle loro città in Italia. Rapporta
il Sigonio all'anno 615 la terribile
invasione fatta dagli Avari nel ducato del
Friuli; Ermanno Contratto <span class="fnote">[Hermannus Contractus, in Chron.]</span> all'anno
613, e Sigeberto <span class="fnote">[Sigebertus, in Chron.]</span> all'anno 616. Certo
la cronologia di questi due scrittori ha
slogature tali circa questi tempi, che non
merita d'essere da noi seguitata. Io, quantunque
confessi di non avere indizio sicuro
dell'anno preciso di questa calamità,
pure crederei di poterla più fondatamente
riferire al presente, dacchè Paolo
<span class="pagenum"><a id="Page_1144"></a>[1144]</span>
Diacono <span class="fnote">[Paulus Diaconus, lib. 4, cap. 38.]</span> dopo aver narrata la morte
di Foca e l'innalzamento di Eraclio, immediatamente
soggiugne: <i>Circa haec tempora
rex Avarorum, quem sua lingua Cacanum
appellant, cum innumerabili multitudine
veniens, Venetiarum fines ingressus
est.</i> Gli Unni dunque, o vogliam dire
i Tartari, chiamati Avari, padroni della
Pannonia e di gran parte dell'Illirico,
gente masnadiera ed avvezza alle rapine,
e che esercitava, ora nella Tracia contra
de' Greci imperadori, ed ora contra dei
Franchi nella Baviera, l'esecrabil loro
mestiere, arrivarono in quest'anno a sfogare
la loro avidità anche nell'Italia. Davano
essi il nome di <i>Cacano</i> al capo loro,
nome equivalente a quello di re, come
di sopra fu detto; e il re d'essi in
questi tempi era un giovane vago di gloria
e brioso, che messo insieme uno sterminato
esercito, venne a dirittura verso
il Friuli.
</p>

<p>
<i>Gisolfo</i> duca di quella contrada, vedendo
venir sì strepitosa tempesta, ordinò
tosto che tutte le castella del suo ducato
si fortificassero, acciocchè servissero
di rifugio anche gli abitatori della campagna.
Nomina Paolo fra queste <i>Cormona</i>,
<i>Nomaso</i>, <i>Osopo</i>, <i>Artenia</i>, <i>Reunia</i>, <i>Ghemona</i>,
ed <i>Ibligene</i>. Intanto esso duca, con
quanti Longobardi potè raunare, andò
coraggiosamente a fronte de' nemici, ed
attaccò battaglia. Ma la fortuna, che ordinariamente
si dichiara per i più, non
fece di meno questa volta. Combatterono
con gran valore i Longobardi, ma in fine
sopraffatti dall'immensa moltitudine dei
Barbari, lasciarono quasi tutti sul campo
la vita, e fra i morti restò ancora <i>Gisolfo</i>.
Rimasti padroni della campagna gli
Unni, attesero a saccheggiare e bruciar
le case, e nello stesso tempo assediarono
la città del Foro di Giulio, oggidì <i>Cividal
di Friuli</i>, dove s'era rinchiusa <i>Romilda</i>,
già moglie del duca Gisolfo, con quattro
suoi figliuoli maschi, cioè <i>Tasone</i>, <i>Cacone</i>,
<i>Radoaldo</i> e <i>Grimoaldo</i>, e quattro figliuole,
due delle quali erano chiamate
<span class="pagenum"><a id="Page_1145"></a>[1145]</span>
<i>Pappa</i> e <i>Gaila</i>. L'infame Romilda, guatato
dalle mura Cacano, giovane di bello
aspetto, che girava intorno alla città, innamorossene,
e mandò segretamente ad
offerirgli la resa della città, s'egli voleva
prender lei per moglie. Acconsentì ben
volentieri il Barbaro alla proposizione,
ed apertagli una porta della città, v'entrò;
ma appena entrato, lasciò la briglia
alla sua crudeltà. Dopo un generale saccheggio,
la città fu consegnata alle fiamme,
e tutti i cittadini con Romilda e coi
suoi figliuoli menati verso l'Ungheria in
ischiavitù, con far loro credere di volerli
rilasciare ai confini. Ma giunti che furono
colà, nel consiglio degli Avari, fu
risoluto di uccidere quei miseri, alla riserva
delle donne e de' fanciulli: il che
penetrato dai figliuoli del morto duca Gisolfo,
fu cagione, che saliti tosto a cavallo,
si diedero alla fuga. In groppa d'uno
de' fratelli cavalcava <i>Grimoaldo</i> tuttavia
fanciullo, e il più picciolo fra essi; ma
correndo il cavallo, non poteva tenersi
forte e cadde in terra. Allora il fratello
maggiore, giudicando che fosse meglio il
levargli la vita, che il lasciarlo schiavo
fra i Barbari, presa la lancia, volle trafiggerlo.
Ma il fanciullo piangendo cominciò
a gridare che non gli nocesse, perchè
era da tanto di star saldo a cavallo. Allora
il fratello stesa la mano, e presolo
per un braccio, il rimise sulla groppa nuda
del cavallo, e diede di sproni. Gli Avari
accortisi della fuga di questi giovani,
tennero loro dietro, e riuscì ad uno di
essi più veloce degli altri di aggraffare
Grimoaldo, senza però nuocergli, non solo
a cagione della tenera sua età, ma ancora
perchè il vide garzoncello di bellissimo
aspetto, con occhi vivi e bionda capigliatura.
Se n'andava di mal animo lo
sventurato fanciullo col suo rapitore; e
intendeva molto bene la sua disgrazia;
però pensando alla maniera di sbrigarsene,
con coraggio troppo superiore alla
età sua, cavato fuori il pugnale che pendeva
del fianco del Barbaro, con quanta
forza potè, con esso il percosse nel capo
<span class="pagenum"><a id="Page_1146"></a>[1146]</span>
e il fece stramazzare a terra. Allora Grimoaldo
tutto allegro diede volta al cavallo,
e tanto galoppò, che raggiunse i
fratelli, ai quali narrato quanto gli era
accaduto, raddoppiò la loro allegrezza.
Ciò vien così distesamente narrato da
Paolo Diacono perchè <i>Grimoaldo</i> arrivò
poi ad essere duca di Benevento, e in fine
re de' Longobardi; e il fratello suo <i>Radoaldo</i>
anch'egli resse il ducato di Benevento.
</p>

<p>
Gli Avari tornati al loro paese (non
si sa per qual cagione, se non perchè
erano crudeli in eccesso) uccisero tutti
gl'Italiani seco menati, riserbando schiavi
i fanciulli e le donne. E Cacano conoscendo
il merito di Romilda, traditrice
del popolo suo, per ricompensarla ed insieme
per mantenere la sua parola, dormì
con essa una notte come con una moglie.
Nella seguente notte dipoi la consegnò
a dodici de' suoi, acciocchè ne facessero
le voglie loro. Finalmente in un palo
pubblicamente rizzato la fece impalare con
dirle: <i>Questo è marito ben degno d'una pari
tua.</i> Ma furono ben differenti da sì esecrabil
madre le figliuole condotte anche
esse in ischiavitù. Premendo lor sopra
ogni cosa di conservare intatta la loro
purità, usavano di tenere in seno della
carne cruda di pollo, che nel calore putrefacendosi
mandava un puzzolente odore,
di modo che se loro voleva accostarsi
alcuno degli Avari, dava subito
indietro maledicendole; e credendo che
naturalmente in quella guisa puzzassero,
andavano poi coloro dicendo, che tutte
le donne longobarde erano fetenti. In
questa gloriosa maniera quelle nobili
donzelle scamparono dalla libidine degli
Avari, e meritarono da Dio il premio
della loro virtù, benchè fossero più volte
vendute, perchè non era conosciuta la
loro origine e nobiltà, d'essere poi riscattate
dai fratelli e nobilmente maritate.
Paolo Diacono scrive che, per quanto
si diceva, una d'esse fu data in moglie
al re degli Alamanni, e l'altra al
principe della Baviera. Ma noi non sappiamo
<span class="pagenum"><a id="Page_1147"></a>[1147]</span>
che in questi tempi vi fosse un re
degli Alamanni. Forse v'era un duca.
Aggiugne dipoi lo stesso istorico la propria
genealogia, con dire che Leofi suo
trisavolo venne coi Longobardi in Italia,
nell'anno 568, e morendo lasciò dopo
di sè cinque piccioli figliuoli, che in quella
funesta occasione furono tutti condotti
schiavi nell'Ungheria dagli Unni Avari.
Uno d'essi, bisavolo di Paolo, dopo
molti anni di schiavitù scappato, ritornò
in Italia, ma nulla potè ricuperare dei
beni paterni. Aiutato nondimeno dai parenti
ed amici, si rimise bene in arnese,
e presa moglie, ne ebbe un figliuolo per
nome Arichi, ossia Arigiso, che procreò
Varnefrido padre d'esso Paolo Diacono,
al quale siam debitori della storia dei
Longobardi. Senza il lume ch'egli ci ha
procurato, si troverebbe involta in troppe
tenebre la storia d'Italia di questi
tempi. Ma il buon Paolo nulla dice di
quel che facesse <i>Agilolfo</i> re (se pur sotto
di lui occorse questa terribile irruzione
di Barbari), oppure cosa operasse
il di lui successore, caso che la tragedia
fosse succeduta più tardi. Può essere
che il re d'allora pensasse solamente a
ben munire e provvedere i luoghi forti;
o ch'egli anche uscisse in campagna con
quanto sforzo potè, e che questa fosse
la cagion per cui gli Avari se ne tornassero
al loro paese, senza pensare di fissar
il piede in Italia. I Persiani in quest'anno <span class="fnote">[Theoph. in Chronogr.]</span>
seguitando la guerra presero
altre città cristiane in Oriente, condussero
via molte migliaia di schiavi, e fecero
infiniti altri mali, giacchè niun si
opponeva, essendosi consumate tutte le
truppe agguerrite dell'imperio ne' calamitosi
anni addietro. Pare che a quest'anno
appartenga la irruzione degli
Sclavi fatta nell'Istria <span class="fnote">[Paulus Diaconus, lib. 4, cap. 42.]</span>, suggetta ad
esso imperadore, dove tagliarono a pezzi
le truppe cesaree, e commisero inuditi
saccheggi. <i>Grasolfo</i> fratello dell'ucciso
Gisolfo pare che fosse in appresso creato
<span class="pagenum"><a id="Page_1148"></a>[1148]</span>
duca del Friuli, ma forse ottenne, siccome
diremo, quest'onore solamente nel
l'anno 635.
</p>
<hr />
</div>

<div class="chapter">
<h2 class="hidden"><a id="DCXII"></a>DCXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Bonifacio IV</span> papa 5.</td>
  </tr>
  <tr>
    <td><span class="smcap">Eraclio</span> imperadore 3.</td>
  </tr>
  <tr>
    <td><span class="smcap">Agilolfo</span> re 22.</td>
  </tr>
</table>

<p class="cons">
L'anno I dopo il consolato di <span class="smcap">Eraclio
Augusto</span>.
</p>

<p>
Benchè l'anno presente fosse calamitoso
anch'esso in Oriente, perchè i
Persiani sottomisero al loro imperio Cesarea
capitale della Cappadocia, tuttavia
fu in gran festa la città di Costantinopoli,
perchè nel dì 3 di maggio l'imperadrice
<i>Eudocia</i> partorì un maschio, appellato
<i>Eraclio Costantino</i> <span class="fnote">[Chronic. Alexandr. Theoph. in Chronogr.]</span>. E nel dì 4 di ottobre
<i>Epifania</i>, appellata anche <i>Eudocia</i>,
nata nell'anno precedente all'imperadore
<i>Eraclio</i>, fu dal padre dichiarata Augusta
e coronata da <i>Sergio</i> patriarca.
Ma nel dì 13 del mese d'agosto in questo
medesimo anno finì di vivere la suddetta
imperadrice Eudocia sua madre.
In Italia l'esarco <i>Giovanni</i> ottenne dal
re Agilolfo che fosse confermata la tregua
anche per un anno. Nel mese di
marzo venne a morte in Trento il buon
servo di Dio <i>Secondo</i> abbate, amatissimo
dal re <i>Agilolfo</i> e dalla regina <i>Teodelinda</i>,
il quale lasciò scritta una breve
storia de' fatti de' Longobardi sino ai
suoi giorni, veduta da Paolo Diacono,
ma non giunta ai secoli nostri. Intanto i
due re franchi <span class="fnote">[Fredegar., Chron., cap. 38.]</span> <i>Teoderico</i> re della
Borgogna e <i>Teodeberto</i> re di Metz, ossia
dell'Austrasia, benchè fratelli, si mangiavano
il cuore l'un l'altro: tutto per
istigazione dell'empia regina <i>Brunechilde</i>
loro avola. Seguì una battaglia ben sanguinosa
fra essi nelle campagne di Toul,
e la peggio toccò a Teodeberto, il quale
messa insieme una più possente armata,
composta de' popoli germanici che erano
<span class="pagenum"><a id="Page_1149"></a>[1149]</span>
a lui soggetti, nel luogo di Tolbiac, posto
nel ducato di Giuliers, venne ad un
secondo conflitto. Combatterono le due
armate con rabbia inudita e strage spaventosa
dall'una e dall'altra parte; ma
in fine la vittoria si dichiarò per Teoderico
re della Borgogna, il quale perciò
entrò vincitore in Colonia. Teodeberto
restò preso coi due figliuoli <i>Clotario</i> o
<i>Meroveo</i>, tuttavia fanciulli, e a tutti e tre
la crudel regina Brunechilde fece levar
la vita: con che Teoderico unì col regno
della Borgogna gli ampii stati già posseduti
dal fratello nella Germania, cioè il
regno di Austrasia. Tale era allora il
miserabile stato della Francia piena di
violenze, d'ingiustizie e di guerre civili;
nel mentre che l'Italia godeva un'invidiabil
pace e tranquillità sotto il re <i>Agilolfo</i>.
Ed appunto a questo re de' Longobardi
ricorse circa i tempi correnti
san <i>Colombano</i>, abbate celebrassimo,
nato in Irlanda, fondatore nella Borgogna
del monistero di Luxevils e d'altri
monisteri, i quali riceverono da lui una
regola diversa da quella di san Benedetto,
ma che non istettero molto ad ammettere
ancora la benedettina. Era egli
incorso nell'indignazione della regina
Brunechilde, da cui principalmente vennero
i tanti malanni che inondarono
per più anni la Francia. Però per ordine
suo e del re Teoderico suo nipote fu
cacciato dalla Borgogna. Si ricoverò ben
egli sotto la protezione di Teodeberto
re dell'Austrasia; ma dacchè questo
principe vinto dal fratello restò vittima
del furore di lui, o piuttosto della suddetta
Brunechilde avola sua, non vedendosi
il santo abbate sicuro in quelle parti,
sen venne in Italia a trovare il re Agilolfo
e la piissima regina di lui moglie
Teodelinda, come racconta Giona <span class="fnote">[Jonas, in Vit. S. Colombani, lib. 1.]</span>
nella vita di lui.
</p>

<p>
La fama della sua santità era già
precorsa, e però fu da essi benignamente
accolto. Fermossi per qualche tempo in
Milano, dove confutò que' Longobardi
<span class="pagenum"><a id="Page_1150"></a>[1150]</span>
che tuttavia ostinati teneano l'eresia
ariana, e scrisse anche un libro contra
de' loro errori. Ma il silenzio, la povertà,
la solitudine erano le delizie che il buon
servo di Dio cercava, e non già la pompa
delle corti nè lo strepito della città.
Però bramando egli un sito remoto per
potervi fondare un monistero; e capitato
per avventura alla corte un certo
Giocondo, questi gli additò un luogo ritiratissimo
chiamato Bobbio, presso al
fiume Trebia, venticinque miglia sopra
Piacenza, in fondo ad altissime montagne
dell'Apennino, dove era una basilica
di san Pietro mezzo diroccata. Vi andò
san Colombano, e quivi diede principio ad
uno de' più celebri monisteri d'Italia
che tuttavia fiorisce. Colà fu sì grande
negli antichi secoli il concorso del popolo
divoto, che a poco a poco vi si formò
una riguardevole terra, divenuta col
tempo anche città episcopale. Io so esservi
stata persona erudita, la quale s'è
avvisata di sostenere che san Colombano
un'altra volta venisse in Italia, cioè nell'anno
595, andando a Roma: nella
qual occasione fabbricasse il monistero
di Bobbio, dove poi tornasse nell'anno
presente. Quali pruove si adducano per
tale opinione, nol so dire. Tuttavia se
mai questa fosse unicamente fondata sopra
un certo diploma del re Agilolfo,
converrebbe prima provare che quello
fosse un documento autentico. A buon
conto Giona, autore quasi contemporaneo
nella vita di questo insigne servo
del Signore, chiaramente attesta che solamente
nell'anno presente o nel susseguente
san Colombano imparò a conoscere,
e cominciò ad abitar Bobbio; e
noi senza grandi ragioni non ci possiamo
allontanare dalla di lui autorità. Accadde
circa questi tempi, per attestato di Paolo
Diacono <span class="fnote">[Paulus Diaconus, lib. 4.]</span>, la morte di <i>Gundoaldo</i> duca
d'Asti, fratello della regina Teodelinda.
Tirata gli fu da un traditore non conosciuto
una saetta, e di quel colpo morì.
Ma se noi vogliam credere a
<span class="pagenum"><a id="Page_1151"></a>[1151]</span>
Fredegario <span class="fnote">[Fredegar. in Chronico., cap. 34.]</span>, questo fatto accadde molto prima,
riferendolo egli all'anno 607, e con
qualche particolarità di più: cioè che
Gundoaldo venne in Italia con Teodelinda
sua sorella, e diedela in moglie al re
<i>Agone</i>: così era anche appellato il re <i>Agilolfo</i>.
Ch'egli dipoi contrasse matrimonio
con una nobil donna longobarda,
da cui trasse due figliuoli, nomati l'uno
<i>Gundeberto</i> e l'altro <i>Ariberto</i>. Già erano
nati al re Agilolfo dalla regina Teodelinda
il maschio <i>Odolaldo</i> (così chiama
egli <i>Adoloaldo</i>), e una femmina per nome
<i>Gundeberga</i>. Ora avendo il re Agilolfo e
la regina Teodelinda conceputa gelosia
perchè Gundoaldo era troppo amato dai
Longobardi, mandarono persona, la quale
appostatolo, allorchè stava al destro,
con una saetta il trafisse e lo uccise. Ma
può essere che Fredegario troppo qui si
fidasse delle dicerie del volgo, che in
casi tali facilmente trincia sentenze, e fa
divenir cose certe i semplici sospetti. Che
Agilolfo potesse avere avuta mano in
questo affare, non è impossibile nè inverisimile.
Certo non si può pensare lo
stesso della regina Teodelinda principessa
di rara pietà, e massimamente trattandosi
di un suo fratello. Noti intanto
il lettore che dei due figliuoli di Gundoaldo,
il secondo ebbe il nome <i>Ariberto</i>.
Questi col tempo divenne re de' Longobardi.
</p>
<hr />
</div>

<div class="chapter">
<h2 class="hidden"><a id="DCXIII"></a>DCXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Bonifazio IV</span> papa 6.</td>
  </tr>
  <tr>
    <td><span class="smcap">Eraclio</span> imperadore 4.</td>
  </tr>
  <tr>
    <td><span class="smcap">Agilolfo</span> re 23.</td>
  </tr>
</table>

<p class="cons">
L'anno II dopo il consolato di <span class="smcap">Eraclio
Augusto</span>.
</p>

<p>
Seguitò a godersi la pace in Italia
mercè della tregua che ogni anno si andava
confermando tra i Greci e Longobardi.
Fredegario <span class="fnote">[Idem, ibid., cap. 69.]</span> ci ha conservata
una notizia: cioè che i Greci, ossia l'esarco
di Ravenna, pagavano ogni anno
<span class="pagenum"><a id="Page_1152"></a>[1152]</span>
ai Longobardi <i>un tributo di tre centinaja
d'oro</i>. Vuol dire, a mio credere, che per
aver la pace da essi doveano ogni anno
pagar loro trecento libbre d'oro, le quali
si accostavano a quattordicimila e
quattrocento doble. In quest'anno a dì
22 di gennaio, per attestato della Cronica
Alessandrina <span class="fnote">[Chronic. Alexandr.]</span> e di Teofane <span class="fnote">[Theoph. in Chronogr.]</span>, <i>Eraclio</i>
Augusto dichiarò imperadore e fece
coronare <i>Flavio Eraclio Costantino</i> suo
figliuolo, nato nell'anno precedente, con
plauso universale del senato e popolo.
Succedette intanto un'altra gran peripezia
ne' regni dei Franchi. Pareva ormai
giunto all'auge della felicità <i>Teoderico</i>
re della Borgogna per l'accrescimento
di tanti stati; l'avola sua, cioè la regina
<i>Brunechilde</i>, mirava con trionfo annichilato
l'odiato nipote <i>Teodeberto</i>, ed esaltato
l'altro amato nipote Teoderico, sul
cui animo ella aveva un forte ascendente
e si arrogava un'esorbitante autorità.
Ma altri erano i giudizii di Dio, il quale
lascia talvolta innalzare al sommo i peccatori,
e nel più bello della lor prosperità
gli abissa. Così avvenne a questi
due principi, rei nel tribunale di Dio, e
in faccia ancora del mondo, di enormi
misfatti. S'era messo in pensiero il suddetto
re Teoderico d'ingoiare nella stessa
maniera <i>Clotario II</i> re della Neustria,
suo stretto parente; e già mossosi con
una formidabile armata, era alla vigilia
di divenir padrone anche del resto di
quegli stati, perchè Clotario non avea
forze da resistergli: quando colto da
una dissenteria, come vuol Fredegario <span class="fnote">[Fredeg., in Chron., cap. 39.]</span>,
oppure da altro malore, come vuol Giona
nella vita di san Colombano <span class="fnote">[Jonas, in Vit. S. Columbani, lib. 2.]</span>, diede
fine alla sua vita e ai suoi eccessi in
età di ventisei anni. Le conseguenze di
questo inaspettato colpo disciolsero l'armata
di lui; Clotario si avanzò colla
sua; e gli passò così ben la faccenda,
che senza spargere sangue s'impadronì
<span class="pagenum"><a id="Page_1153"></a>[1153]</span>
di tutta l'Austrasia e della Borgogna;
ebbe in mano tre de' figliuoli di Teoderico,
e due d'essi fece morire. La regina
<i>Brunechilde</i> in sì brutto frangente anche
essa tradita, cadde in potere del re Clotario,
il quale la rimproverò d'aver data
la morte a dieci tra nipoti e principi
della casa reale. Fu essa per tre giorni
straziata con varii tormenti, poi sopra
un cammello esposta ai dileggi di tutto lo
esercito; e finalmente per le chiome,
per un piede e una mano venne legata
alla coda di un ferocissimo cavallo, il
quale correndo la mise in brani: esempio
terribile dell'iniquità ben pagata anche
nel mondo presente. In tal maniera
andò ad unirsi nel solo <i>Clotario II</i> tutta
la monarchia franzese divisa negli anni
addietro in tre parti. Quetati sì strepitosi
rumuri, il medesimo re, siccome quegli
che professava una singolar venerazione
a <i>san Colombano</i>, e specialmente
dopo essersi adempiuto quanto gli aveva
predetto questo servo del Signore, spedì
in Italia <i>Eustasio</i> abbate di Luxevils colla
commissione di farlo tornare in Francia.
Ma il santo abbate se ne scusò, nè
volle rimuoversi da Bobbio. Probabilmente
appartiene a quest'anno una lettera
da lui scritta a <i>Bonifazio IV</i> papa, e
pubblicata da Patricio flamingo, e poi
inserita nella Biblioteca de' Padri. Durava
tuttavia in Milano, nella Venezia e
in altri luoghi lo scisma fra i Cattolici,
accettando i più d'essi il concilio quinto
generale, ed altri rigettandolo. E perciocchè
premeva forte allo stesso re <i>Agilolfo</i>
che si togliesse questa discordia, per ordine
suo san Colombano colla suddetta
lettera fece ricorso al papa. In essa fra
le altre cose ei dice: <i>A rege cogor, ut
singillatim suggeram tuis piis auribus
sui negotium doloris. Dolor namque suus
est schisma populi pro regina, pro filio,
forte et pro se ipso fertur enim dixisse:
si certum sciret, ei ipse crederet.</i> Da queste
parole han voluto inferire alcuni,
che il re Agilolfo fosse tuttavia o pagano
o ariano: ma insussistente è l'illazione.
<span class="pagenum"><a id="Page_1154"></a>[1154]</span>
Aveva egli già abbracciato il Cattolicismo;
ma era tuttavia fluttuante intorno
al credere conforme alla dottrina cattolica
il concilio quinto generale. Poichè
per conto della regina Teodelinda, sappiam
di certo per lettere di san Gregorio
papa, ch'essa non sapeva indursi ad abbracciar
quel concilio; ed avrebbe potuto
insinuar queste massime al figlio
<i>Adoloaldo</i>. Però non son da tirare le parole
del re Agilolfo alle discordie troppo
essenziali che vertevano tra i Cattolici e
gli ariani, ma sì bene alla discordia nata
fra i Cattolici per cagione del quinto
concilio, di cui parla la lettera di san
Colombano, e nata per ignoranza di chi
non intendeva, o per arroganza di chi
non voleva intendere la retta intenzione
e dottrina d'esso concilio quinto. Anzi
di qui si può chiaramente ricavare, che
il re Agilolfo era entrato nella Chiesa
cattolica, e faceva conoscere il suo zelo
per l'unità e quiete della medesima:
pensiero che non si sarebbe mai preso,
se pagano o ariano ei fosse allora stato.
</p>
<hr />
</div>

<div class="chapter">
<h2 class="hidden"><a id="DCXIV"></a>DCXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Bonifazio IV</span> papa 7</td>
  </tr>
  <tr>
    <td><span class="smcap">Eraclio</span> imperadore 5.</td>
  </tr>
  <tr>
    <td><span class="smcap">Agilolfo</span> re 24.</td>
  </tr>
</table>

<p class="cons">
L'anno III dopo il consolato di <span class="smcap">Eraclio
Augusto</span>.
</p>

<p>
Funestissimo riuscì quest'anno alla
repubblica cristiana, perciocchè, per attestato
di Teofane <span class="fnote">[Theoph., in Chronogr.]</span> e dalla Cronica
Alessandrina <span class="fnote">[Chron. Alex.]</span>, i Persiani non trovando
argine alcuno alla lor potenza, dopo
aver sottomesso Damasco e molt'altre
città dell'Oriente, entrati nella Palestina,
presero in pochi giorni la santa città di
Gerusalemme. Non lasciarono indietro i
furibondi Barbari crudeltà veruna in tal
congiuntura. Uccisero migliaia di cherici
monaci, sacre vergini ed altre persone;
diedero alle fiamme il sepolcro del Signore
ed infinite case; smantellarono
<span class="pagenum"><a id="Page_1155"></a>[1155]</span>
tutti i più nobili templi d'essa città, ed
esportarono il vero legno della santa Croce,
con tutti gl'innumerabili sacri vasi di
quelle chiese. <i>Zaccheria</i> patriarca di
quella città con altre migliaja di quel popolo
fu condotto schiavo in Persia. Questa
disgrazia trasse le lagrime dagli occhi
di tutti i buoni Cristiani. Quei che
poterono scampare da sì furiosa tempesta,
si ricoverarono ad Alessandria di
Egitto, dove trovarono il padre de' poveri,
cioè il celebre <i>s. Giovanni</i> limosiniere,
patriarca di quella città, che tutti raccolse
e sostentò come suoi figliuoli <span class="fnote">[Leontius, in Vit. S. Joann. Elemosynarii.]</span>.
Nè contento di ciò il mirabil servo del
Signore, inviò persona con oro, viveri e
vesti in aiuto dei rimasti prigionieri, e per
riscattare chiunque si potesse. Mandò ancora
due vescovi con assai danaro incontro
a quei che venivano liberati dalla
schiavitù. <i>Antioco</i> monaco della Palestina,
che fiorì in tempi sì calamitosi, e di
cui abbiamo cento trenta omilie, deplorò
con varie lamentazioni in più d'un luogo
questa lagrimevol tragedia del Cristianesimo.
Sappiam inoltre da Teofane e da
Cedreno <span class="fnote">[Cedren. in Annal.]</span> che concorse anche l'odio
de' giudei ad accrescerla, con aver costoro
comperati quanti cristiani schiavi poterono,
i quali barbaramente poi furono
da essi levati di vita. Correa voce che ne
avessero uccisi circa novantamila. Per
questa calamità non lasciò <i>Eraclio</i> imperadore <span class="fnote">[Niceph. Constantinopolit., in Chr., pag. 10.]</span>
di passare alle seconde nozze,
con prendere per moglie <i>Martina</i>, figliuola
di Maria sua sorella e di Martino; il
che cagionò scandalo nel popolo, trattandosi
di una sì stretta parentela; e <i>Sergio</i>
patriarca detestò come incestuoso un sì
fatto matrimonio. Ma Eraclio non se ne
prese pensiero. Si stenterà anche a credere
quell'avversione di Sergio, perchè
abbiamo da Teofane che il medesimo patriarca
coronò <i>Martina</i>, allorchè Eraclio
la dichiarò Augusta.
</p>
<hr />
</div>

<div class="chapter">
<p>
<span class="pagenum"><a id="Page_1156"></a>[1156]</span>
</p>

<h2 class="hidden"><a id="DCXV"></a>DCXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXV</span>. Indizione <span class="scp">III</span>.</td>
  </tr>
  <tr>
    <td><span class="smcap">Deusdedit</span> papa 1.</td>
  </tr>
  <tr>
    <td><span class="smcap">Eraclio</span> imperadore 6.</td>
  </tr>
  <tr>
    <td><span class="smcap">Adaloaldo</span> re 1.</td>
  </tr>
</table>

<p class="cons">
L'anno IV dopo il consolato di <span class="smcap">Eraclio
Augusto</span>.
</p>

<p>
Ci vien dicendo Paolo Diacono <span class="fnote">[Paulus Diaconus, lib. 4, cap. 43.]</span>
che <i>Agilolfo</i> re de' Longobardi <i>regnò venticinque
anni</i>. Quindi fra gli eruditi s'è
disputato s'egli mancasse di vita nell'anno
presente 615, siccome han creduto il
Sigonio, il Sassi nelle Annotazioni al Sigonio
medesimo, e il padre Bacchini nelle
sue Dissertazioni ad Agnello scrittore
delle Vite dei vescovi ravennati, oppure
se all'anno susseguente 616, come sono
stati d'avviso il p. Pagi e il Bianchi nelle
Annotazioni a Paolo Diacono. Non serve
a decidere la quistione un diploma del re
Adaloaldo, dato nell'anno 621 in favore
del monistero di Bobbio, e prodotto dall'Ughelli <span class="fnote">[Ughell., Ital. Sacr., tom. 4.]</span>,
perchè esso si adatta all'una
e all'altra opinione, e può anche dubitarsi
se sia documento sicuro, perchè il
Margarino dopo l'Ughelli l'ha rapportato <span class="fnote">[Margarin., Bullar. Casinens. tom. 2.]</span>
colle note cronologiche diverse. Sigeberto <span class="fnote">[Sigebertus, in Chron.]</span>,
che mette nell'anno 617 la
morte di Agilolfo, e Fredegario <span class="fnote">[Fredegarius, in Chron.]</span>, che
tuttavia il fa vivente in quell'anno, non
son da ascoltare. Che Fredegario nelle
cose longobardiche non sia autor ben informato,
e Sigeberto non sia buon condottiero
nella cronologia di questi tempi,
si può provare con troppi esempli. Io mi
fo lecito di riferire all'anno presente la
morte di questo principe, perchè prendendo
il principio del suo regno dal principio
di maggio dell'anno 591, egli in
quest'anno entrò nel medesimo maggio
nell'anno vigesimoquinto del suo regno;
nè vi ha necessità che egli regnasse venticinque
anni compiuti, perchè gli scrittori
<span class="pagenum"><a id="Page_1157"></a>[1157]</span>
antichi con un sol numero abbracciano
spesso anche gli anni incompleti.
E tanto più poi sarebbe da anteporre questa
opinione ad ogni altra, se Paolo Diacono
avesse cominciato, come è più che
probabile, a contar gli anni del regno di
Agilolfo dal novembre dell'anno 590,
scrivendo egli: <i>Suscepit Agilulfus inchoante
jam mense novembris regiam dignitatem</i>.
In questo supposto avrebbe esso
re compiuto l'anno ventesimo quinto del
regno sul principio di novembre di questo
anno 615. Comunque sia, cessò di
vivere <i>Agilolfo</i> re de' Longobardi, principe
di gran valore e di molta prudenza,
che antepose l'amor della pace a quel
della guerra, e glorioso specialmente per
essere stato il primo dei re Longobardi
ad abbracciare la religion cattolica: il
che servì non poco a trarre dagli errori
dell'arianismo tutta la nazion longobarda.
Prima nondimeno d'abbandonar questo
principe, convien riferire ciò che di
lui scrisse Fredegario sotto l'anno
XXXIV del regno di Clotario II re dei
Franchi <span class="fnote">[Fredegar., in Chron. cap. 44 et 45.]</span>. Vuol egli che i Longobardi
nel tempo dei <i>duchi</i> eleggessero di pagare
ogni anno dodicimila soldi d'oro ai re
della Francia, per avere la lor protezione,
e che il re <i>Autari</i> continuasse questo
pagamento, ed altrettanto facesse <i>il di
lui figliuolo Agone</i>, cioè il re <i>Agilolfo</i>, il
quale nondimeno si sa non essere stato
figliuolo d'<i>Autari</i>. Aggiugne che nell'anno
suddetto XXXIV di Clotario, corrispondente
all'anno 617, furono spediti ad
esso re Clotario dal re Agone tre nobili
ambasciatori di nazion longobarda: cioè
<i>Agilolfo</i>, <i>Pompeo</i> e <i>Gautone</i>, per abolir
quest'annuo sia tributo o regalo. Guadagnarono
essi il favore di <i>Varnacario</i>,
<i>Gundelando</i> e <i>Cuco</i>, ministri primarii del
re Clotario, con un segreto sbruffo di
mille soldi d'oro per cadauno. Esibirono
poi al re Clotario per una volta sola trentaseimila
soldi d'oro; ed avendo quei
consiglieri lodato il partito, fu cassata la
capitolazione precedente, nè altro in avvenire
<span class="pagenum"><a id="Page_1158"></a>[1158]</span>
si pagò dai Longobardi. In tal congiuntura
fu stipulato un trattato di pace
ed amicizia perpetua tra i Franchi e i
Longobardi. Il fatto è credibile, ma per
conto del tempo concorrono le circostanze
a farci credere che la spedizione di
questi ambasciatori seguisse nell'anno
613, o al più nel 614, coll'occasione che
il re Agilolfo volle congratularsi col re
Clotario per i prosperosi successi che
aveano unita in lui solo l'ampia monarchia
dei re franchi. Il padre Daniello <span class="fnote">[Daniel, Histoire de France, tom. 1.]</span>
ha acconciata questa cronologia di Fredegario
con dire che gli ambasciatori
suddetti furono spediti, non già dal re
<i>Agilolfo</i>, ma bensì dal re <i>Adaloaldo</i>. Ma
Fredegario scrive <i>ab Agone rege</i>, ed è
certo che <i>Agone</i> fu lo stesso che <i>Agilolfo</i>.
Ora al re Agilolfo succedette nel regno
de' Longobardi <i>Adaloaldo</i> suo figliuolo,
nato nell'anno 602, e già proclamato re
nell'anno 604, tuttavia nondimeno in età
incapace a governar popoli, e però bisognoso
della tutela della regina Teodelinda
sua madre. Venne a morte in questo
anno nel dì 7 di maggio s. <i>Bonifazio IV</i>
papa. Molti mesi stette vacante la cattedra
di s. Pietro, ed infine fu creato romano
pontefice <i>Deusdedit</i> cioè <i>Diodato</i>, di
nazione romano. Vuole il p. Pagi che ciò
seguisse nel dì 19 di ottobre; ma Anastasio
bibliotecario notò la di lui consecrazione
al dì 13 di novembre. Di grandi
tremuoti ancora si fecero sentire in
Italia, a quali tenne dietro il fetente morbo
della lebbra. Non so io dire se questo
malore fosse dianzi incognito, oppur solamente
raro in Italia. Ben so che il medesimo
ne' secoli susseguenti si truova
costante e vigoroso per tutta l'Italia, e si
dilatò anche ne' regni circonvicini, di maniera
che poche città italiane vi furono
col tempo che non avessero o molti, o
pochi infetti di questo male sì sporco ed
attaccaticcio, con essersi in assaissimi
luoghi per cagion d'esso fondati spedali
dei lebbrosi, a' quali fu dato poi il nome
di lazzaretti da Lazzaro mentovato nel
<span class="pagenum"><a id="Page_1159"></a>[1159]</span>
Vangelo. Fra gli altri motivi che noi abbiamo
di ringraziar la divina clemenza
per più benefizii compartiti a questi ultimi
secoli che ai precedenti, c'è ancora
quello di vederci liberi da questo brutto
spettacolo, troppo rari oramai essendo i
lebbrosi che dalla romana carità sono
oggidì accolti, curati e guariti. Passò ancora
in quest'anno alla patria de' beati
nel monistero di Bobbio <i>s. Colombano</i>
abate <span class="fnote">[Jonas, in Vita S. Columbani.]</span>, chiarissimo per la sua santa
vita e per tanti miracoli che di lui si raccontano.
A lui succedette nel governo di
quel monistero <i>Attala</i> borgognone, che
era stato abate del monistero di Luxevils
in Borgogna, personaggio anch'esso di
rare virtù, e degno discepolo di sì eccellente
maestro.
</p>
<hr />
</div>

<div class="chapter">
<h2 class="hidden"><a id="DCXVI"></a>DCXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Deusdedit</span> papa 2.</td>
  </tr>
  <tr>
    <td><span class="smcap">Eraclio</span> imperadore 7.</td>
  </tr>
  <tr>
    <td><span class="smcap">Adaloaldo</span> re 2.</td>
  </tr>
</table>

<p class="cons">
L'anno V dopo il consolato di <span class="smcap">Eraclio
Augusto</span>.
</p>

<p>
L'Italia in questi tempi godeva una
invidiabile pace, perchè <i>Teodelinda</i> non
amava disturbi e imbrogli di guerra nella
minorità del figliuolo; e molto più tornava
il conto all'esarco <i>Giovanni</i> Lemigio
di non far novità in tempi che l'impero
in Oriente si trovava tutto sossopra per
la guerra dei Persiani, e spogliato in maniera,
che in tanti bisogni credette <i>Eraclio</i>
Augusto di potersi valere dei sacri
vasi delle chiese per pagare i Barbari
circonvicini, e impedire che non concorressero
anch'eglino alla total rovina dell'imperio
suo. Ma in Ravenna nell'anno
precedente era succeduta, o succedette
in questo, una funesta rivoluzione, accennata
con due parole da Anastasio bibliotecario <span class="fnote">[Anast. Bibliothec., in Vit. Deusdedit.]</span>:
cioè irritati i cittadini di Ravenna
o dalla superbia e dai mali trattamenti
dell'esarco suddetto, oppure dagli
esorbitanti aggravii loro imposti, si sollevarono
<span class="pagenum"><a id="Page_1160"></a>[1160]</span>
contra di lui, e l'uccisero con
tutti i giudici che avea condotti seco. Andata
questa nuova a Costantinopoli, Eraclio
non tardò a spedire in Italia <i>Eleuterio</i>
patrizio ed esarco, il quale, giunto
a Ravenna, formò de' rigorosi processi
contra gli uccisori del suo antecessore, e
diede un grande esercizio alle scuri. Meglio
in somma stavano gl'Italiani sotto i
Longobardi che sotto i Greci. Intanto in
Oriente seguitavano ad andare alla peggio
gli affari dell'imperio romano. I Persiani,
secondochè abbiam da Teofane <span class="fnote">[Theoph., in Chronogr.]</span>
e da Cedreno <span class="fnote">[Cedren. in Annal.]</span>, entrarono nell'Egitto,
presero la città d'Alessandria, e s'impadronirono
di tutte quelle contrade e della
Libia, sino ai confini degli Etiopi. Ma
non pare che tenessero salde sì vaste
conquiste, soggiugnendo quello storico,
che, fatta una gran moltitudine di schiavi
e un incredibil bottino, se ne tornarono
al loro paese. In sì terribil congiuntura
il santo patriarca di Alessandria, <i>Giovanni</i>
il limosiniero, se ne fuggì nell'isola di
Cipri, dove santamente morì, con lasciare
dopo di sè una memoria immortale
dell'incomparabil sua carità. Ci resta la
sua vita scritta da <i>Leonzio</i> vescovo di
Lemissa. Ma qui non terminarono le
tempeste dell'Oriente. O nell'anno precedente,
o in questo, un altro esercito di
Persiani, condotto da Saito generale, arrivò
fin sotto la città di Calcedone, cioè
a dire in faccia a Costantinopoli, e quivi
si accampò. Se si vuole prestar fede a
Teofane, egli obbligò alla resa quella città.
Comunque passasse questo fatto, racconta
Niceforo patriarca costantinopolitano
nel suo compendio istorico <span class="fnote">[Nicephorus Costantinopolitanus, in Chron.]</span>, che
Caito avendo invitato l'imperadore Eraclio
ad un abboccamento, questi non ebbe
difficoltà di passare lo Stretto e di parlar
con lui. Il general persiano con somma
venerazione lo accolse, e il consigliò
di mandar seco ambasciatori al re <i>Cosroe</i>,
per trattar della pace. All'udir queste
<span class="pagenum"><a id="Page_1161"></a>[1161]</span>
parole parve ad Eraclio che s'aprisse il
cielo in suo furore; e in fatti spedì al re
di Persia <i>Olimpio</i> prefetto del pretorio,
<i>Leonzio</i> prefetto di Costantinopoli, due
de' primi ufficiali della sua corte, ed <i>Anastasio</i>
prete. L'autore della Cronica Alessandrina <span class="fnote">[Chron. Alex.]</span>
rapporta anche l'orazione
recitata da questi ambasciatori a Cosroe.
Ma così bell'apparato andò poi a finire
in una lagrimevole scena. Disapprovò il
barbaro re la condotta del suo generale
Saito, che in vece dell'imperadore Eraclio
gli avesse menato davanti i di lui legati;
e però, fattagli cavar la pelle, e formarne
un otre, crudelmente il fece morire.
Poscia cacciati in prigione gli ambasciatori
cesarei, in varie forme li maltrattò,
e dopo averli tenuti lungamente in
quelle miserie, finalmente levò loro la
vita. Può essere che l'assedio di Calcedone
e l'ambasceria al re Cosroe sieno da
riferire, secondo il padre Pagi, all'anno
precedente; ma potrebbe anche appartenere
al presente una parte di questa tragedia.
Crede il buon Ughelli <span class="fnote">[Ughellius Italia Sacr. T. 8.]</span> nell'Italia
sacra, dove parla de' vescovi di Benevento,
che appartenga all'anno 613 (vuol
dire all'anno presente 616) un diploma
d'Arichi ossia Arigiso I duca di Benevento,
dato <i>anno XXIV gloriosissimi ducatus
sui, mense martio, Indictione quarta</i>.
Qual diploma non è di Arigiso I, ma sì
bene di Arigiso II duca di Benevento, e
fu dato nel marzo dell'anno 781.
</p>
<hr />
</div>

<div class="chapter">
<h2 class="hidden"><a id="DCXVII"></a>DCXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Deusdedit</span> papa 3.</td>
  </tr>
  <tr>
    <td><span class="smcap">Eraclio</span> imperadore 8.</td>
  </tr>
  <tr>
    <td><span class="smcap">Adaloaldo</span> re 3.</td>
  </tr>
</table>

<p class="cons">
L'anno VI dopo il consolato di <span class="smcap">Eraclio
Augusto</span>.
</p>

<p>
Abbiamo da Teofane <span class="fnote">[Theoph. in Chronogr.]</span> che <i>Eraclio
Costantino</i>, figliuolo dell'imperatore Eraclio,
alzato anche egli, siccome dicemmo,
alla dignità augustale, nel primo dì del
<span class="pagenum"><a id="Page_1162"></a>[1162]</span>
gennaio di quest'anno (non volendolo il
padre meno di sè), prese il consolato, di
cui nondimeno gli scrittori antichi non
tennero conto, ed in tal congiuntura dichiarò
Cesare <i>Costantino</i> suo fratello minore,
nato da <i>Martina</i> Augusta. Ma i malanni
andavano ogni dì più crescendo in
Oriente. Al terribile sconvolgimento della
guerra si aggiunse in Costantinopoli e
nelle altre città una fiera carestia, perchè
dall'Egitto saccheggiato dai Persiani non
venivano più grani. Crebbe poi al sommo
la miseria, perchè la peste entrò nel
popolo di quella gran città, e faceva un
orrido scempio delle lor vite. Però atterrito
e come disperato l'imperatore <i>Eraclio</i>,
presa la risoluzione di ritirarsi in
Africa, avea già mandata innanzi una
nave carica di preziosi mobili e di una
gran copia d'oro, d'argento e di gemme,
che, a cagione d'una fiera tempesta sopraggiunta,
andò per la maggior parte a
male. Penetratosi poi il disegno di Eraclio,
i cittadini si maneggiarono forte per
impedirlo, e finalmente il patriarca <i>Sergio</i>
avendo invitato l'imperadore alla
chiesa, tanto perorò a nome del popolo,
che l'obbligò a promettere con giuramento
di non partirsi da quella real città.
Ubbidì egli, benchè mal volentieri, ma
non cessava di sospirare e gemere per
tante miserie. Questo infelice stato dello
imperio in Oriente influì qualche movimento
torbido in Italia. Erasi prima di
ora un certo <i>Giovanni Consino</i> ribellato
all'imperadore, e fattosi padrone di Napoli,
città fedele all'imperio. Comunemente
si crede ch'egli fosse governatore
o duca d'essa città, e che veggendo traballare
l'imperio in Oriente, ed assai manifesto
che l'imperatore non poteva accudire
all'Italia, di governatore si fece
sovrano, ossia tiranno. Ma ho io gran
sospetto che costui fosse piuttosto uno
de' magnati di que' paesi, il quale colla forza,
o in altra guisa, si usurpasse la signoria
di quella nobil città. Egli è chiamato
<i>Compsinus</i>, cioè da <i>Compsa</i>, oggidì <i>Conza</i>
nel regno di Napoli. Non par credibile
<span class="pagenum"><a id="Page_1163"></a>[1163]</span>
che i Greci dessero allora il governo di
una città sì riguardevole ad Italiani di
quelle contrade. Ora <i>Eleuterio</i> esarco,
dappoichè ebbe rassettato, col rigore
nondimeno, gli affari di Ravenna, se n'andò,
per attestato di Anastasio bibliotecario <span class="fnote">[Anastas. Bibliothec., in Vita Deusdedit.]</span>,
a Roma, dove fu cortesemente accolto
dall'ottimo papa <i>Deusdedit</i>. Di là passò
alla volta di Napoli, e colle forze che
menò seco, oppure che adunò in quelle
parti, combattè con Giovanni Consino, ed
entrato in Napoli, gli levò la vita. Se ne
tornò egli dipoi a Ravenna, dove diede
un regalo ai soldati: e ne seguì poi pace
in tutta l'Italia. Qui il lettor potrà riflettere
se i Longobardi, che pur erano chiamati
nefandi dai loro nemici, fossero sì
cattiva gente, quando apparisce che si
guardarono di prevalersi della grave decadenza
in cui si trovava allora l'impero
romano; nè vollero punto mischiarsi
nella sollevazion de' Ravennati, nè sostenere
la ribellione di Giovanni Consino,
tuttochè con facilità l'avessero potuto fare,
e con loro gran vantaggio.
</p>
<hr />
</div>

<div class="chapter">
<h2 class="hidden"><a id="DCXVIII"></a>DCXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Deusdedit</span> papa 4.</td>
  </tr>
  <tr>
    <td><span class="smcap">Eraclio</span> imperadore 9.</td>
  </tr>
  <tr>
    <td><span class="smcap">Adaloaldo</span> re 4.</td>
  </tr>
</table>

<p class="cons">
L'anno VII dopo il consolato di <span class="smcap">Eraclio
Augusto</span>.
</p>

<p>
Secondo i conti del Pagi fu chiamato
da Dio a miglior vita in quest'anno papa
<i>Deusdedit</i> nel dì 8 di novembre. Bisogna
credere ch'egli splendesse per molte
virtù, perchè la Chiesa romana fin dagli
antichi secoli il registrò nel ruolo dei
santi. Ma son perite le memorie d'allora;
e la storia sì ecclesiastica che profana
dell'Italia in questi tempi si truova
più che mai nel buio. Credesi che la Sede
apostolica stesse dipoi vacante un anno,
un mese e sedici giorni. Nè resta
alcun vestigio di quel che si facessero
ne' presenti giorni i Longobardi. Solamente
apparisce che i medesimi godevano
<span class="pagenum"><a id="Page_1164"></a>[1164]</span>
e lasciavano godere ai popoli loro sudditi
e vicini la tranquillità della pace.
Sappiamo ancora da Paolo Diacono <span class="fnote">[Paulus Diaconus, lib. 4, cap. 43.]</span>
che regnando il re <i>Adaloaldo</i> colla piissima
regina <i>Teodelinda</i> sua madre, furono
ristaurate molte chiese, e di molti
beni furono donati ai luoghi sacri e pii.
A poco a poco s'andavano disrugginendo
e pulendo i barbari Longobardi, con
prendere i costumi e riti degl'Italiani,
moltissimi anche fra loro dall'arianismo
passavano alla Chiesa cattolica, e gareggiavano
poi con gl'Italiani stessi nella
pietà e nella pia liberalità verso i templi
del Signore, spedali e monisteri. Neppure
in questi tempi abbiamo assai distinti
ed ordinati gli avvenimenti dell'imperio
in Oriente. Pare che in quest'anno, siccome
volle il cardinal Baronio <span class="fnote">[Baron. Annal. Eccl.]</span>, <i>Cacano</i>
re degli Avari movesse guerra all'imperadore
Eraclio. Ma io, seguendo
le conghietture del Pagi <span class="fnote">[Pagius, Crit. Baron.]</span>, riferirò questo
fatto più tardi. E sotto quest'anno,
correndo l'<i>Indizione sesta</i>, e non già
l'undecima, come ha qualche testo, racconta
Anastasio bibliotecario <span class="fnote">[Anastas. Bibliothec. in Vita Deusdedit.]</span> che nel
mese d'agosto succedette un gran tremuoto
in Roma, a cui tenne dietro una
peste oppure una epidemia gagliarda che
portò via non poca parte del popolo.
</p>
<hr />
</div>

<div class="chapter">
<h2 class="hidden"><a id="DCXIX"></a>DCXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Bonifazio V</span> papa 1.</td>
  </tr>
  <tr>
    <td><span class="smcap">Eraclio</span> imperadore 10.</td>
  </tr>
  <tr>
    <td><span class="smcap">Adaloaldo</span> re 5.</td>
  </tr>
</table>

<p class="cons">
L'anno VIII dopo il consolato di <span class="smcap">Eraclio
Augusto</span>.
</p>

<p>
Non sappiam bene se appartenga a
quest'anno l'insolenza fatta dagli Avari,
ossia dagli Unni abitanti nella Pannonia,
all'imperadore Eraclio, essendo imbrogliato
il fatto e il tempo nelle storie di
Niceforo <span class="fnote">[Nicephor. Costantinopolitanus, in Breviar.]</span> e Teofane <span class="fnote">[Theoph., in Chronogr.]</span>, e nella Cronica
<span class="pagenum"><a id="Page_1165"></a>[1165]</span>
Alessandrina <span class="fnote">[Chron. Alex.]</span>. Sia nondimeno a
me lecito di riferirla qui. <i>Cacano</i>, cioè a
dire il re di que' Barbari, perchè passavano
alcune controversie fra lui e l'imperadore,
fece istanza di un abboccamento
fra loro. A questo fine nel mese
di giugno uscì di Costantinopoli <i>Eraclio</i>
Augusto con tutta la corte, e con un
grande apparato di magnificenza, per
andare ad Eraclea, città, dove s'aveano
a fare de' suntuosi spettacoli: e colà ancora
concorse un'infinita moltitudine di
popolo. Portossi Cacano a quella volta
anche egli. Teofane scrive che s'abboccarono
al Muro lungo; Niceforo, che il
Barbaro andò ad Eraclea. Tutto ad un
tempo venne Eraclio a scoprire che il
traditor Cacano, lungi dal cercar pace,
macchinava di sorprendere lui e la città
di Costantinopoli. Travestito dunque se
ne fuggì, e tornò a tempo alla sua reggia.
Gli Avari superato il Muro lungo,
poco mancò che non entrassero in Costantinopoli,
con essere arrivate le loro
masnade fino alle porte di quella real
città, non senza strage di moltissime
persone. Immenso fu il bottino che fecero
costoro in que' contorni col saccheggio
dell'equipaggio dell'imperadore, di
quanti palagi, case e chiese vennero loro
alle mani; immensa la moltitudine dei
prigioni che menarono con seco, di maniera
che si ha della pena a credere ciò
che racconta Niceforo, cioè essere stati
condotti via dugento sessantamila Cristiani
tra uomini, donne e fanciulli. Ecco
come stava l'afflitto imperio in Oriente.
Se n'andarono carichi di preda e di prigioni
que' Barbari, e tutto trassero di là
del Danubio: segno che doveano essere
padroni anche di que' paesi che oggidì
chiamiamo Moldavia e Valachia. Nel
giorno 23 di dicembre di quest'anno,
secondo i conti del padre Pagi, fu finalmente,
dopo sì lunga vacanza della Sede
apostolica, consecrato romano pontefice
<i>Bonifazio V</i>, di patria napoletano, personaggio
pieno di mansuetudine e misericordioso.
<span class="pagenum"><a id="Page_1166"></a>[1166]</span>
In questo medesimo anno
ancora, per relazione di Paolo Diacono <span class="fnote">[Paulus Diaconus, lib. 4, cap. 35.]</span>
e di Anastasio bibliotecario <span class="fnote">[Anastas. Biblioth. in Bonif. V.]</span>,
prima che fosse ordinato il nuovo papa,
occorse che <i>Eleuterio</i> patrizio ed esarco
di Ravenna, tuttochè eunuco, pensò a
farsi signore d'Italia ed imperadore.
Dovea credere costui che, stante l'infelice
positura delle cose in Oriente, si potesse
a man salva eseguire cotal disegno. Cominciò
la ribellione in Ravenna, e quindi,
prima che seguisse l'ordinazione di
papa Bonifazio, s'incamminò egli coll'esercito
verso Roma, verisimilmente
con pensiero di prender ivi il nome e la
corona imperiale. Ma essendo giunto alla
terra di Luciolo, che da alcuni vien creduto
posto fra Gubbio e Cagli, i soldati
ravveduti del fallo che andavano a commettere,
quivi l'uccisero, e la sua testa in
un sacco fu inviata a Costantinopoli.
Crede Girolamo Rossi <span class="fnote">[Rossi, Istor. di Ravenn.]</span> che ad Eleuterio
ucciso succedesse tosto <i>Isacco</i> patrizio
di nazione armeno, nel governo
di Ravenna e dell'Italia; ma si potrebbe
dubitarne, siccome osserverò all'anno 644
in accennare l'epitafio suo. Tuttavia,
perchè non s'ha cognizione d'altro esarco
che dopo la morte di Eleuterio comandasse
in Ravenna, fuorchè di questo
Isacco, perciò bisogna menar buona a
Rossi una tale asserzione. La città d'Ancira,
capitale della Galazia, secondochè
s'ha da Teofane, fu presa dai Persiani,
non si sa bene se nel presente, oppure
nel seguente anno.
</p>
<hr />
</div>

<div class="chapter">
<h2 class="hidden"><a id="DCXX"></a>DCXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXX</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Bonifacio V</span> papa 2.</td>
  </tr>
  <tr>
    <td><span class="smcap">Eraclio</span> imperadore 11.</td>
  </tr>
  <tr>
    <td><span class="smcap">Adaloaldo</span> re 6.</td>
  </tr>
</table>

<p class="cons">
L'anno IX dopo il consolato di <span class="smcap">Eraclio
Augusto</span>.
</p>

<p>
Quando nell'anno precedente sia
succeduta l'irruzione fatta dagli Avari
<span class="pagenum"><a id="Page_1167"></a>[1167]</span>
contro di <i>Eraclio</i> imperadore e della
città di Costantinopoli, si può credere
che appartenga a quest'anno la pace conchiusa
fra essi, e raccontata da Teofane <span class="fnote">[Theoph. in Chronogr.]</span>.
Ancorchè Eraclio fosse amareggiato
non poco per l'iniquità commessa
contra di lui dal re barbaro, pure il sistema
sì sconcertato de' suoi affari e il
desiderio d'uscire, subito che poteva,
in campagna contra de' Persiani, gli fecero
dissimular tutto, e prendere le vie
della piacevolezza, per veder pure d'aver
la pace dalla nazione avarica. Tornò
dunque a mandar degli ambasciatori a
<i>Cacano</i> per trattare d'aggiustamento; e
questi gli parlarono con sì buon garbo,
che giunsero a stabilire una buona amicizia,
e furono confermate le vecchie capitolazioni;
alle quali forse perchè Eraclio
dianzi non volle consentire, gl'incontrò
quella brutta beffa, di cui abbiam
favellato. Circa questi tempi un certo
<i>Agrestio</i>, già notaio di <i>Teoderico</i> re della
Borgogna, e divenuto monaco nel monistero
di Luxevils in Borgogna, si partì
da quel monistero e venne ad Aquileia.
Giona, monaco e scrittore di questi tempi,
nella vita di sant'Eustasio <span class="fnote">[Jonas, in Actis Sanct. Ordin. S. Benedict.
Secula. II.]</span> abate
racconta ch'egli si affezionò allo scisma
del patriarca di Aquileia, pretendendo
che il patriarca di Grado, benchè unito
di sentimenti colla Chiesa romana e con
quasi tutte le chiese del Cristianesimo,
non tenesse la dottrina vera della Chiesa
perchè condannava i tre capitoli. E sopra
questo medesimo argomento scrisse
una lettera piena di veleno e di riprensione
al santo abate di Bobbio <i>Attala</i>, e
gliel inviò per mezzo di Aurelio notaio
del re <i>Adaloaldo</i>. Giona seguita a dire di
aver egli stesso avuto in mano l'originale
d'essa lettera, e di averlo per sua
negligenza perduto. Attala se ne fece beffe,
nè degnossi di dargli risposta.
</p>
<hr />
</div>

<div class="chapter">
<p>
<span class="pagenum"><a id="Page_1168"></a>[1168]</span>
</p>

<h2 class="hidden"><a id="DCXXI"></a>DCXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Bonifazio V</span> papa 3.</td>
  </tr>
  <tr>
    <td><span class="smcap">Eraclio</span> imperadore 12.</td>
  </tr>
  <tr>
    <td><span class="smcap">Adaloaldo</span> re 7.</td>
  </tr>
</table>

<p class="cons">
L'anno X dopo il consolato di <span class="smcap">Eraclio
Augusto</span>.
</p>

<p>
Abbiam veduto finora da qual diluvio
di sventure fosse inondato l'Oriente
cristiano, e senza che mai <i>Eraclio</i> Augusto
si opponesse in qualche guisa ai
nemici, e senza che si sappia ch'egli
avesse armata, o generale alcuno di qualche
grido. Però i lettori riguardando un
principe che lasciava divorare in tal forma
i suoi popoli e stati, nè moveva una
mano, per così dire, in loro difesa, avran
bene in lor cuore a lui dato il titolo di
principe dappoco e di niun consiglio. Ma
che egli tale non fosse, comincieremo da
qui innanzi a vederlo. Le cagioni, per le
quali finora egli vivesse così addormentato,
noi non le sappiamo. Quel ch'è
certo, egli in quest'anno, dacchè avea
fatta la pace con gli Avari, e parevagli
di aver sicure le spalle, determinò di
voler egli stesso uscire in campagna
contra de' Persiani. Le applicazioni sue
pertanto furono di arrolar quanti soldati
potè; ma perchè abbisognava di quell'importante
ingrediente che si ricerca
in chi vuol far guerra, cioè di danaro,
nè sapendo ove trovarne, giacchè si trattava
della pubblica necessità, prese dalla
cattedrale e dalle altre chiese di Costantinopoli
i vasi sacri d'oro e d'argento,
e tutto inviato alla zecca, convertì in
moneta. Teofane <span class="fnote">[Theoph., in Chronogr.]</span> mette ciò sotto
l'anno seguente; ma sembra ben credibile
ch'egli non tardasse tanto a valersi
di questi ultimi rimedii. Prima dunque
che terminasse l'anno mise in marcia
l'esercito ammassato, e il fece passare
dall'Europa in Asia per lo stretto di
Costantinopoli, con pensiero di mettersi
poi egli stesso alla testa del medesimo
nella primavera ventura. Già dicemmo
<span class="pagenum"><a id="Page_1169"></a>[1169]</span>
all'anno 611, come <i>Gisolfo</i> duca del
Friuli restò morto nella terribil irruzione
fatta da <i>Cacano</i> re degli Avari in Italia.
E che <i>Tasone</i> e <i>Cacone</i> di lui figliuoli,
nel mentre che erano con altri due
loro fratelli condotti da que' Barbari in
ischiavitù, felicemente si salvarono colla
fuga. Tornati poscia questi due principi
nel Friuli <span class="fnote">[Paulus Diaconus, lib. 4, cap. 40.]</span>, impetrarono dal re <i>Agilolfo</i>
di succedere al loro padre, ossia al loro
zio, in quel ducato, perciocchè allora i
<i>ducati</i> e le <i>contee</i> erano più tosto governi
che feudi come oggidì; nè i figliuoli
poteano prendere la successione in essi.
Se vi succedeano (cosa che cominciò
comunemente a praticarsi, qualora i figliuoli
erano capaci di governo, nè aveano
demeriti), ciò proveniva da mera
grazia ed arbitrio del re sovrano. Rara
cosa nondimeno è che due duchi governassero
un solo ducato; e se non avessimo
la testimonianza di Paolo Diacono,
che tutti e due quei giovani fossero duchi
del Friuli, si stenterebbe a crederlo.
Certamente Fredegario <span class="fnote">[Fredegarius in Chron. cap. 69.]</span> non riconosce
per duca del Friuli se non <i>Tasone</i>,
benchè per errore il chiami duca della
Toscana. Vedremo ben col tempo due
duchi nello stesso tempo di Spoleti; ma
questo non fu rarità per conto di quelle
contrade, perchè allora quel ducato si
troverà diviso in due, l'uno di qua e
l'altro di là dall'Apennino.
</p>
<hr />
</div>

<div class="chapter">
<h2 class="hidden"><a id="DCXXII"></a>DCXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXII</span>. Indizione <span class="scp">X</span>.</td>
  </tr>
  <tr>
    <td><span class="smcap">Bonifazio V</span> papa 4.</td>
  </tr>
  <tr>
    <td><span class="smcap">Eraclio</span> imperadore 13.</td>
  </tr>
  <tr>
    <td><span class="smcap">Adaloaldo</span> re 8.</td>
  </tr>
</table>

<p class="cons">
L'anno XI dopo il consolato di <span class="smcap">Eraclio
Augusto</span>.
</p>

<p>
Diede in quest'anno principio alla
guerra di Persia l'imperadore <i>Eraclio</i>.
Solennizzato il giorno di pasqua, che
cadde nel dì 4 d'aprile, raccomandati
ch'ebbe pubblicamente nel seguente lunedì
i suoi figliuoli a <i>Sergio</i> patriarca, ai
<span class="pagenum"><a id="Page_1170"></a>[1170]</span>
magistrati e al popolo <span class="fnote">[Theoph. in Chronogr. Nicephorus in Breviar.]</span>, e deputato
governatore di Costantinopoli <i>Buono</i> ossia
<i>Bonoso</i> patrizio, uomo di gran senno
e prudenza, andò a trovar l'armata, e si
mise in viaggio colla imperadrice <i>Martina</i>,
disposto d'andare a cercare i Persiani.
Scrisse a <i>Cacano</i>, cioè al re degli
Avari, pregandolo di voler essere tutore
di <i>Eraclio Costantino</i> Augusto suo figliuolo,
e di voler anche spedir gente in soccorso
del romano imperio. Credo io ciò
fatto per un tiro di politica, piuttosto che
per fidanza in questo principe barbaro,
che la sperienza avea già fatto conoscere
per un volpone ed infedele. Tale si provò
ancora di nuovo da lì a qualche tempo.
Giunto che fu Eraclio Augusto a Cesarea,
andò a trovar <i>Crispo</i> general dell'armi
sue (per quanto abbiam da Zonara <span class="fnote">[Zonar. in Annal.]</span>),
il quale essendo, o fingendo d'essere malato,
non gli andò incontro, non gli fece
segno alcuno d'ossequio, anzi nel ragionamento
gli rispose con grande arroganza.
Tutto dissimulò il saggio imperadore
per allora, e si diede alla rassegna delle
milizie ch'erano già in piedi, colle quali
unì le nuove condotte da lui dall'Europa.
Avvenne che l'imperadrice partorì in
questi tempi un figliuolo appellato <i>Eracleona</i>,
e l'imperadore per farlo battezzare
tornò a Costantinopoli. Vi andò anche
il suddetto Crispo, e trovandosi Eraclio
nel pieno concistoro, dimandò ai
senatori qual pena fosse dovuta a chi
sprezzava l'imperadore. Tutti risposero:
la morte, e senza speranza di perdono.
Allora Eraclio raccontò gl'impropri trattamenti
a lui fatti da Crispo, ch'era presente:
dopo di che per gastigo il degradò,
e gli fece dare la clericale tonsura. Niceforo
costantinopolitano mette la nascita
di Eracleona nell'anno 626. Ma poco in
fine importerà ai lettori l'averla intesa
qui, o l'intenderla più tardi. Tornato
che fu Eraclio nelle provincie dell'Asia,
si diede a ben disciplinar le sue milizie
tanto nuove che vecchie. Aveva egli trovate
<span class="pagenum"><a id="Page_1171"></a>[1171]</span>
le vecchie impoltronite, senza disciplina,
scoraggite, e divise in varii paesi.
Tutte le raunò in un luogo, ogni dì facea
far loro i militari esercizii, e ben istruirli
in ogni sorta di movimenti, di assalti, di
offesa e di difesa, e quando e come si
avea da alzare il grido guerriero nell'attaccar
le zuffe. Poscia ch'ebbe a sufficienza
ammaestrate queste truppe, fece
loro un'affettuosa allocuzione, col rappresentar
gli obbrobrii patiti dai Cristiani,
la gloria di combattere per la fede e per
la patria, e ch'egli era pronto a sacrificar
la sua vita per essi e con essi: e soprattutto
pregò vivamente ciascuno di
non commettere disordini e di non far
cose ingiuste. Dopo di che, pienamente
confidato nell'aiuto di Dio, marciò verso
l'Armenia, e al primo incontro gli fu
da' suoi corridori condotto prigione il
comandante d'una banda de' nemici. Entrò
coraggiosamente nella Persia, e cominciò
a far provare a que' Barbari che
non era morto in petto dei Greci il valore.
Non si attentando il generale dell'oste
nemica, appellato <i>Sarbaro</i>, o <i>Sarbaraza</i>,
di venire a battaglia, si ritirò nelle montagne,
bastandogli di far delle frequenti
scaramucce, nelle quali restavano sempre
superiori i Greci, vie più animati,
perchè non mancava mai Eraclio Augusto
di trovarsi nelle prime schiere, e di
combattere dappertutto da prode. La fame
costrinse finalmente i Persiani ad un
general combattimento. Ordinò l'imperadore
ai suoi di fingere la fuga: il che
veduto dai nemici, sciolte le loro ordinanze,
si misero ad inseguire i fuggitivi.
Ma questi voltata faccia, e ben squadronati
e serrati, con tal vigore gli assalirono
che li misero in rotta. Oltre alla strage
di assaissimi, fecero molti prigioni, e diedero
il sacco al loro campo, il quale restò
tutto in loro potere. Venuto il verno,
Eraclio già pieno di gloria si restituì a
Costantinopoli, e terminò il primo anno
della guerra persiana. Teofane sotto quest'anno
scrive che cominciò a contarsi
il primo anno di <i>Mamed Amera</i>, capo degli
<span class="pagenum"><a id="Page_1172"></a>[1172]</span>
Arabi, ossia de' Saraceni. Sopra che è
da notare che in questi tempi nell'Arabia
l'empio <i>Maometto</i> (egli è lo stesso
che <i>Mamed Amera</i>) disseminava gli errori
della sua setta, e trovandosi nell'anno
presente nella Mecca, fu forzato a fuggirsene
per cagione appunto della sua
falsa e scandalosa dottrina, nel dì 16 di
luglio. Ora da questo giorno ed anno i
Maomettani trassero poi il principio della
loro epoca, ossia era, appellata <i>egira</i>, che
significa <i>persecuzione</i>; e di questa si servono
tuttavia, come i Cristiani dell'era
volgare della nascita del Signore. Per
testimonianza d'Elmacino, autore antichissimo
della Storia saracenica, Maometto
nacque nell'anno di Cristo 570,
e nell'anno quarantesimo quarto della
sua età cominciò a pubblicar le merci
sue, che tanto spaccio ebbero di poi in
Oriente. Sotto quest'anno ancora, secondo
il Pagi, <i>Dagoberto</i>, figliuolo di <i>Clotario
II</i> re de' Franchi, fu dichiarato re
dell'Austrasia, e gli fu dato per assistente
e maggiordomo <i>Pippino</i> duca, uomo
di santa vita, da una di cui figliuola discese
poi <i>Pippino</i> re di Francia.
</p>
<hr />
</div>

<div class="chapter">
<h2 class="hidden"><a id="DCXXIII"></a>DCXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Bonifazio V</span> papa 5.</td>
  </tr>
  <tr>
    <td><span class="smcap">Eraclio</span> imperadore 14.</td>
  </tr>
  <tr>
    <td><span class="smcap">Adaloaldo</span> re 9.</td>
  </tr>
</table>

<p class="cons">
L'anno XII dopo il consolato di <span class="smcap">Eraclio
Augusto</span>.
</p>

<p>
Nel dì 10 di marzo del presente anno
si mosse di nuovo <i>Eraclio</i> della sua regia,
e a gran giornate arrivò in Armenia <span class="fnote">[Theoph., in Chronogr.]</span>,
da dove con sue lettere invitò
<i>Cosroe</i> alla pace; altrimenti gli minacciava
d'entrare ostilmente nella Persia.
Se ne rise il fiero tiranno. Allora Eraclio,
dopo avere con una magnanima orazione
maggiormente incoraggiata l'armata dei
fedeli di Gesù Cristo, passò nel paese
nemico, con bruciare quante città e castella
s'incontravano per cammino. In
mezzo alla state trovarono essi un'aria
<span class="pagenum"><a id="Page_1173"></a>[1173]</span>
temperata e rugiadosa, che servì loro di
ristoro, e parve cosa miracolosa. Erasi
portato il re Cosroe con quarantamila
bravi combattenti presso la città di Gazaco,
ed eccoti Eraclio che a dirittura va
per trovarlo. Furono sorprese e messe a
fil di spada le guardie avanzate de' Persiani,
nè di più vi volle perchè Cosroe
si desse alla fuga. S'impadronì Eraclio
della città di Gazaco, dove si trovò il
tempio del Fuoco, tuttavia adorato da
que' Barbari, e il tesoro di Creso già re
della Lidia (lo creda chi lo vuol credere),
e si scoprì l'impostura de' carboni che
que' falsi sacerdoti faceano credere miracolosamente
sempre accesi. Da Gazaco
si portò l'esercito cristiano alla città di
Tebarmaes, ed in essa entrato, consegnò
alle fiamme anch'ivi il tempio del Fuoco
e tutte le abitazioni. Intanto Cosroe,
avendo gli sproni della paura ai fianchi,
si andava ritirando e fuggendo, e dietro
di luogo in luogo gli marciava il prode
imperadore, prendendo e guastando tutto
il paese. In questa maniera passò l'anno
secondo della guerra di Persia, ed avvicinandosi
il verno, fu messo in consulta,
dove si avessero a prendere i quartieri.
Alcuni proponevano che si svernasse in
Albania, provincia vicina al mar Caspio;
altri che s'andasse contra di Cosroe. La
sacra Scrittura, secondo l'uso osservato
da tant'altri in questi tempi, quella fu
che decise essendosi trovato in un versetto
della medesima, aperta all'improvviso,
parole indicanti di fermarsi in Albania.
Conduceva seco Eraclio Augusto,
oltre ad un gran bottino, ben cinquantamila
prigioni persiani. Accortosi egli
de' fieri patimenti di quella povera gente,
non gli soffrì il cuore di vederli maggiormente
penare, e fattili tutti slegare,
donò loro la libertà. Le lagrime che accompagnarono
l'allegrezza di que' miseri,
e i lor voti che un sì buono imperadore
liberasse la Persia da Cosroe, peste di
tutto il mondo, furono i loro ringraziamenti.
Non disconverrà alla storia d'Italia
il far qui menzione di un fatto riferito
<span class="pagenum"><a id="Page_1174"></a>[1174]</span>
da Fredegario <span class="fnote">[Fredeg., in Chron., cap. 48.]</span> sotto il presente anno.
Erano gli Sclavi, ossia Schiavoni, divenuti
molto tempo fa padroni di parte
dell'Illirico, cioè della Carintia, Bossina,
Schiavonia. Ma aveano de' vicini troppo
potenti che li calpestavano, cioè gli Unni,
chiamati Avari, padroni della Pannonia
e d'altre provincie. Non bastava che gli
Sclavi pagassero tributo a <i>Cacano</i>, cioè
al re di que' popoli. Venivano ogni anno
gl'iniqui Avari a svernare addosso ai
poveri Sclavi, si servivano liberamente
delle lor mogli e figliuole, e gli opprimevano
in altre maniere. Ora accadde che
un certo <i>Samone</i>, franco di nazione e
mercante, andò a trafficare nel paese degli
Sclavi, e trovò che quella gente, non
potendo più sofferire gli oltraggi e strapazzi
degli Avari, aveano cominciato a
ribellarsi agli Avari. Samone s'unì con
loro, e col suo senno e valore fu cagione
che gli Sclavi guadagnarono una vittoria
con grande strage degli Avari. Tal
credito s'acquistò egli con ciò, che lo
elessero per loro re, e in molte altre
battaglie con gli Unni restò superiore.
Regnò trentacinque anni, e di dodici mogli
schiavone ch'egli ebbe, lasciò ventidue
figliuoli maschi e quindici femmine. Non
fu avvertito questo fatto da Giovanni Lucido
ne' suoi libri del regno della Dalmazia
e Croazia.
</p>
<hr />
</div>

<div class="chapter">
<h2 class="hidden"><a id="DCXXIV"></a>DCXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Bonifazio V</span> papa 6.</td>
  </tr>
  <tr>
    <td><span class="smcap">Eraclio</span> imperadore 15.</td>
  </tr>
  <tr>
    <td><span class="smcap">Adaloaldo</span> re 10.</td>
  </tr>
</table>

<p class="cons">
L'anno XIII dopo il consolato di <span class="smcap">Eraclio
Augusto</span>.
</p>

<p>
Mandò in quest'anno il re <i>Cosroe</i>
un suo generale appellato <i>Sarablaga</i>, uomo
ben provveduto di superbia, nell'Albania,
per impedire all'imperadore Eraclio
di avanzarsi nella Persia. Ancorchè
costui conducesse con esso lui un forte
esercito, tuttavia non osò mai affrontarsi
coi Greci, contento di andarli ristrignendo,
<span class="pagenum"><a id="Page_1175"></a>[1175]</span>
con istarsene sulle montagne, e
occupare i siti stretti, per gli quali s'entrava
nel dominio persiano. Non istette
per questo di marciare l'animoso Augusto
verso le nemiche contrade, risoluto
di andar a trovare nel cuore del suo
paese il re Cosroe; sempre ricordevole
de' suoi ambasciatori da lui ritenuti prigioni
contro il diritto delle genti, e fatti
dipoi levar di vita. Questa spina stava
forte in cuore di Eraclio. Venne un altro
esercito di Persiani, condotto da <i>Sarbaro</i>
ossia <i>Sarbaraza</i>, che si unì con Sarablaga,
ed era anche in marcia il terzo
sotto il comando di <i>Sae</i>: quando i due
primi generali, per gelosia che non fosse
attribuita la vittoria all'ultimo, determinarono
di dar eglino la battaglia senza
di lui, e si accostarono verso la sera col
loro campo a quello di Eraclio, per attaccar
la zuffa nella mattina seguente.
Eraclio, ciò presentito, segretamente continuò
tutta la notte il viaggio, e andò a
postar la sua armata in un bel piano ricco
di foraggi. I Persiani, credendo che
Eraclio avesse presa la fuga, gli arrivarono
addosso la mattina appresso, senza
mettersi in ordinanza. E male per loro,
perchè i Cristiani, a guisa di lioni combattendo,
ne tagliarono a pezzi assaissimi,
e sbandarono gli altri. Ma nel bollore
di questa mischia ecco soppraggiugnere
Sae coll'esercito suo. Contra di costui
si rivolse lo sforzo maggiore de' Cristiani
con tal empito, che misero ancor
lui in iscompiglio, e presero tutto il suo
equipaggio. Non istettero poi molto Sarbaraza
e Sae a raccogliere tutte le loro
forze disperse e la gente fuggita, con formare
un poderoso esercito, risoluti di
venir di nuovo alle mani. Eraclio, che si
trovava nel cuore del paese nemico, senza
fortezze di salvaguardia in occasione
di disgrazie, prese il partito di ritirarsi.
Gli erano sempre alle spalle i Persiani,
e tale fu la stretta, che i Lazii, gli Abasgi
ed Iberi suoi collegati abbandonarono lo
esercito cristiano, e se n'andarono ai
loro paesi. Non si perdette d'animo per
<span class="pagenum"><a id="Page_1176"></a>[1176]</span>
questo il coraggioso imperadore, e con
bella orazione ravvivò il coraggio nei
suoi soldati, con ricordare a tutti che il
Dio degli eserciti stava per loro, e che
occorrendo conseguirebbono la corona
de' martiri e gloria presso i posteri; ma
che coll'assistenza di Dio anche i pochi
potevano sbaragliare i molti. Ciò fatto,
schierò tutta l'armata per attaccar la
battaglia; ma questa non si attaccò, e
stettero tutto quel dì a guardarsi l'un l'altro
i due eserciti. La sera l'imperadore
mise in marcia i suoi, e i nemici credendo
di poterli prevenire per una scortatoia,
andarono ad imbrogliarsi in certe
paludi con grave loro pericolo. Giunse
finalmente Eraclio nell'Armenia persiana,
e quivi si accampò, giacchè era vicino
il verno. Prese quartiere anche Sarbaraza
in quelle contrade col suo esercito,
accresciuto di molto nel cammino;
ma buona parte d'essi, avvisandosi che
fosse già terminata la campagna, se ne
andarono alle lor case. N'ebbe avviso
Eraclio, e seppe profittarne. Era allora
ben rigido il verno; tuttavia, scelti i più
robusti soldati e cavalli dell'armata, e,
fattene due squadre, l'una ne mandò innanzi
ad assalire i nemici, ed egli in
persona tenne dietro coll'altra. Camminarono
tutta la notte e verso il far del
giorno arrivarono alla terra di Salbano,
senza che i Persiani sospettassero punto
di aver l'onore di questa visita. Sentita
la venuta de' Cristiani, quei Barbari
sbalzarono fuor dei letti, ma attorniati
dalle spade nemiche, restarono quivi tutti
svenati, eccettochè uno, il quale portò
la nuova a Sarbaraza, acquartierato nelle
vicinanze. Non si curò quel bravo
general persiano di vestirsi, ma nudo e
scalzo saltato a cavallo, si salvò colla fuga.
Sopraggiunsero i Cristiani, che molti
di coloro esentarono dal peso della guerra
con ucciderli, o farli prigioni. I satrapi
persiani, le lor mogli e il fiore della
lor nobiltà s'erano ritirati sopra i tetti
delle case, e quivi pensavano di difendersi;
ma attaccato il fuoco ad esse, parte
<span class="pagenum"><a id="Page_1177"></a>[1177]</span>
ne perì nelle fiamme, e parte si arrendè
ai vincitori. Toccarono fra l'altre
cose all'imperadore Eraclio l'armi di
Sarbaraza, cioè lo scudo d'oro, la spada,
la lancia, le scarpe e una cintura di
oro e di gemme. Tornossene poi il glorioso
imperadore al suo campo, finito
l'anno terzo della guerra di Persia, e in
quelle parti svernò quietamente sino alla
primavera ventura.
</p>
<hr />
</div>

<div class="chapter">
<h2 class="hidden"><a id="DCXXV"></a>DCXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Onorio I</span> papa 1.</td>
  </tr>
  <tr>
    <td><span class="smcap">Eraclio</span> imperadore 16.</td>
  </tr>
  <tr>
    <td><span class="smcap">Arioaldo</span> re 1.</td>
  </tr>
</table>

<p class="cons">
L'anno XIV dopo il consolato di <span class="smcap">Eraclio
Augusto</span>.
</p>

<p>
Fin qui <i>Adaloaldo</i> pacificamente avea
governato il regno de' Longobardi coll'assistenza
di sua madre la regina <i>Teodelinda</i>,
quando questa savia e piissima principessa
(impropriamente eletta da Giovanni
Boccaccio per suggetto d'una delle
sue novelle) terminò i suoi giorni. L'anno
preciso di sua morte non si sa, troppo
essendo digiuna e mancante la storia
d'Italia, e infin quella di Paolo Diacono,
in questi tempi. Ma probabilmente prima
delle disgrazie di suo figliuolo ella passò
da questo ad un miglior mondo. Galvano
Fiamma <span class="fnote">[Gualeaneus Flamma, in Manipulo Floram,
tom. 11 Rer. Ital.]</span> scrive che a' suoi tempi
nell'anno 1310 fu ritrovato in Monza il
corpo d'essa regina Teodelinda, e riposto
in un'arca di marmo. Di ciò non parla
il Morigia nella sua storia di Monza. Solamente
dice ch'essa ivi ebbe la sepoltura.
Ossia che il re <i>Adaloaldo</i>, privo dei
buoni consigli della madre, cominciasse
ad operar cose dispiacenti alla nazion
longobarda, oppure che si formasse qualche
congiura contro di lui, per la quale
egli infierisse contra chi cercava la di
lui rovina: certo è, per attestato del
suddetto Paolo Diacono <span class="fnote">[Paulus Diaconus, lib. 4, cap. 43.]</span>, che dopo
aver regnato dieci anni colla madre gli
<span class="pagenum"><a id="Page_1178"></a>[1178]</span>
diede volta il cervello, ed impazzì: per la
qual cagione fu cacciato dal regno, e sostituto
in suo luogo <i>Arioaldo</i> marito di
<i>Gundeberga</i> sorella d'esso Adaloaldo. In
quest'anno terminò dunque il decimo
del suo regno; e però qui convien parlare
della sua caduta. Altro che le suddette
brevi parole non lasciò scritto di lui lo
storico longobardo, perchè di più non
ne seppe. Ascoltiamo ora Fredegario che
circa l'anno 740 scriveva le storie
de' Franchi nel secondo stesso, in cui fiorì
anche Paolo Diacono. Racconta egli <span class="fnote">[Fredegar., in Chronic., cap. 49.]</span>
all'anno 623 che <i>Adaloaldo re figliuolo
di Agone</i> (cioè di Agilolfo), essendo succeduto
a suo padre, accolse benignamente
un ambasciatore mandatogli da <i>Maurizio
imperadore</i> per nome <i>Eusebio</i>. S'inganna
il buon istorico, perchè Adaloaldo
non regnò a' tempi di Maurizio, ma sì
bene di <i>Eraclio</i> imperadore. Aggiugne,
essere corsa voce che Adaloaldo fosse
stato unto da questo Eusebio con certi
unguenti, per virtù de' quali da lì innanzi
non facea se non quel che Eusebio
volea. Fu dunque consigliato dal Greco
di uccidere prima tutti i grandi del regno
longobardico, e poi di sottomettersi
all'<i>imperador Maurizio</i>: vuol dire all'imperador
Eraclio. In fatti ne uccise dodici
senza lor colpa: il che veduto dagli altri,
per timore di simile trattamento, tutti si
accordarono ad eleggere per re loro
<i>Coroaldo</i> (da Paolo Diacono è chiamato
<i>Arioaldo</i>, ed è lo stesso che <i>Arialdo</i>) <i>duca
di Torino</i>, il quale avea per moglie
<i>Gundeberga</i> sorella d'esso Adaloaldo e
figliuola del re Agilolfo e di Teodelinda.
<i>Adaloaldo</i> (seguita a dir Fredegario)
<i>avvelenato morì, e Caroaldo</i> prese lo scettro
del regno. Quel racconto degli unguenti,
e del loro effetto, e del voler
sottomettere il regno all'imperadore, ha
tutti i requisiti delle dicerie e fole popolari.
Contuttociò può essere che qualche
cosa di vero sia mischiato con questo
falso, accordandosi in qualche guisa col
dirsi da Paolo Diacono che Adaloaldo
<span class="pagenum"><a id="Page_1179"></a>[1179]</span>
<i>impazzì</i>. Tuttavia si può temere che
neppure uno di questi due storici fosse
abbastanza informato dei motivi per cui
Adaloaldo cadesse dal trono. E qui convien
osservare che, secondo i conti del
p. Pagi in quest'anno fu chiamato da
Dio a miglior vita papa <i>Bonifazio V</i>.
Vuole esso Pagi <span class="fnote">[Pagius, Crit. Baron.]</span> che seguisse la di lui
morte nel dì 22 d'ottobre, e che <i>Onorio I</i>
papa suo successore fosse da lì a cinque
giorni consecrato, immaginando che l'esarco
di Ravenna si trovasse in questi
giorni in Roma, ed avesse facoltà di approvar
la elezione del novello papa, senza
aspettar la confermazione dello stesso
imperadore. S'è disputato intorno al
tempo della morte del primo di questi
pontefici, e della consecrazione dell'altro;
ed appresso il suddetto padre Pagi si vede
ben trattata la materia.
</p>

<p>
A buon conto abbiamo una lettera
di <i>Onorio I</i> papa, successore di Bonifazio
V, ai <i>vescovi dell'Epiro</i>, data <i>idibus
decembris Indictione XIV</i>, e per conseguenza
in quest'anno, nel cui settembre
cominciò a correre l'<i>indizione quattordicesima</i>.
Sicchè si vede eletto e consecrato
nell'anno presente <i>Onorio I</i>. Ora,
secondo tutte le apparenze, a questo
medesimo anno ancora appartiene una
altra lettera scritta dallo stesso papa ad
<i>Isacco patrizio, esarco di Ravenna</i>, in
cui si leggono queste parole: <i>Delatum
est ad nos, episcopos transpadanos Petro
Pauli filio suadere conatos esse, ut Adalualdum
regem desereret, Ariovaldoque
tyranno se applicaret. Quamobrem quia
Petrus pravis eorum consiliis respuit
obedire, et sacramenta regi Agoni (cioè
ad Agilolfo) re Adalualdi patri praestita
sancte cupit servare: et quia hoc Deo et
hominibus est ingratum, ut qui tale facinus
vindicare debent, eorum ipsi suasores
existant: rogamus vos, ut postquam
Adalualdum divino in regnum, ut speramus,
auxilio reduxeritis, praedictos episcopos
Romam mittere velitis, ne scelus
hujusmodi impunitum relinquamus.</i> Un
<span class="pagenum"><a id="Page_1180"></a>[1180]</span>
parlare sì fatto di un pontefice romano
ci fa intendere che Adaloaldo più non
regnava, ma che non dovette essere giustamente
deposto, e forse ch'egli non era impazzito;
o se pur tale, se gli doveano dar
curatori, ma non già levargli la corona.
Intanto noi troviamo <i>Arioaldo</i> considerato
dal papa come usurpatore del regno e
<i>tiranno</i>. Noi vedemmo che <i>Gundoaldo</i>, padre
d'esso Arioaldo, era stato ucciso per
ordine del re Agilolfo. Probabilmente
contra del di lui figliuolo si volle vendicare
Arioaldo. A me si fa credibile che
concorresse ancora a guadagnar le premure
d'esso pontefice in favore di <i>Adaloaldo</i>,
l'esser egli <i>cattolico</i> di religione:
laddove <i>Arioaldo</i>, che gli tolse la corona,
era di professione <i>ariano</i>. Mi vien anche
da sospettare che non influisse poco
ad eccitar quella congiura contra di Adaloaldo
la stessa differenza di religione,
perchè i più dei Longobardi seguitavano
tuttavia gli errori d'Ario, e di mal occhio
miravano un re che dalla madre
avea bevuto il latte della dottrina cattolica.
Finalmente, dalla suddetta lettera
impariamo che <i>Isacco esarco di Ravenna</i>
era in lega col re <i>Adaloaldo</i> decaduto
dal regno, e dovette fors'anche prendere
le armi per rimetterle sul trono. Ma non
apparisce che Adaloaldo risorgesse, e si
può credere che il veleno a lui dato terminasse
in fine la lite del regno, ed Isacco
si ritirasse a Ravenna con riconoscere
per re l'usurpatore Arioaldo, e con
rinnovar la pace stabilita dai suoi successori.
Leggendosi due diplomi d'esso
re <i>Adaloaldo</i> in favore del monistero di
Bobbio presso l'Ughelli <span class="fnote">[Ughell., Ital. Sacr., tom. 4.]</span>, io li tengo
per fattura de' secoli posteriori, e non
già autentiche scritture. L'Ughelli ce li
fa vedere con una data, e il Margarino <span class="fnote">[Margarin., Bullar. Casinens., tom. 2.]</span>
con un'altra al tutto diversa e
spropositata. L'un d'essi si fa conceduto
ad <i>Attala</i> abate, e vi è comandato che
<i>nullus ex judicibus, comitibus, gastaldis,</i>
ec, debba inquietare quel sacro luogo.
<span class="pagenum"><a id="Page_1181"></a>[1181]</span>
Ora presso i re Longobardi lo stesso
era <i>giudice</i> che <i>conte</i>. Però in vece di
<i>judicibus</i> dovrebb'essere scritto <i>ducibus</i>.
L'uno di essi si dice dato <i>Ticini</i>, e l'altro
<i>Papiae</i>. Nell'uno è detto <i>Adiualdus</i>,
nell'altro <i>Adiuvald</i>. Il padre Pagi, che fidatosi
di questi privilegii, ha immaginato
che il re Adaloaldo seguitasse a regnare
in non so qual parte del regno, mentre
Arioaldo regnava in Pavia, è privo di
valevoli prove di un tal fatto, ed ha poi
contra di sè l'autorità di Paolo Diacono
e di Fredegario. Sicchè a me sia lecito
di metter qui il fine di Adaloaldo, e di
cominciare a contar qui l'anno primo
di <i>Arioaldo</i> re de' Longobardi, appellato
<i>Carioaldo</i> da esso Fredegario, e di credere
che il Pagi s'inganni allorchè crede
che Adaloaldo seguitasse a regnare e
ripigliasse Pavia. Di sì strepitosi successi
è difficile che non fosse rimasta qualche
memoria presso gli storici suddetti.
Io maggiormente non mi vo' stendere ad
esaminar la tela che credo qui mal ordita
dal Pagi, il quale troppo si fida di
Sigeberto, ossia de' suoi copisti.
</p>

<p>
In quest'anno quarto della guerra
di Persia l'imperadore <i>Eraclio</i> prese la
risoluzione di passar colle sue armi nella
Siria, che noi appelliamo Soria <span class="fnote">[Theoph., in Chronogr.]</span>.
Valicò con grande fatica il monte Tauro,
carico di nevi, e quindi il fiume Tigri,
con arrivare alle città di Martiropoli e
di Amida, dove si riposò. Di là portossi
alle città di Germanicia e di Adana, e al
fiume Saro, dove occupò, o fece un ponte
munito di torri. Nella opposta riva
stava il campo persiano, comandato dal
generale <i>Sarbaro</i>, ossia <i>Sarbaraza</i>. Seguirono
varii incontri fra i Greci e i Persiani,
per lo più vantaggiosi ai primi.
Eraclio era sempre alla testa di tutti,
combattendo con gran valore; e un dì
venuti i Persiani ad assalire il ponte, egli
con un colpo di lancia, oppur con un
fendente di spada rovesciò nel fiume un
Persiano di figura gigantesca: il che veduto
dagli altri, loro fece prender la fuga,
<span class="pagenum"><a id="Page_1182"></a>[1182]</span>
ma con restarne molti uccisi, o affogati
nel fiume. Passati di là del ponte i
Cristiani, continuarono la pugna, in cui
l'imperadore diede altri saggi di sua
bravura, non senza maraviglia di Sarbaro,
che stava ammirarlo da lungi nè si
attentava a far fronte. La notte diede
fine al combattimento. Venuto poi il verno,
si ritirò l'esercito cristiano alla città
di Sebastia nel Ponto, e quivi acquartierato
si rimise dalle sofferte fatiche. Ma
<i>Cosroe</i> re della Persia arrabbiato per
vedersi di assalitore divenuto assalito,
scaricò il suo furore contro tutte le chiese
de' Cristiani, che si trovavano sotto
il suo dominio, con ispogliarle di tutti i
sacri vasi ed arredi; e, per far maggior
dispetto all'imperadore, forzò i Cristiani
suoi sudditi ad abbracciare la setta di
Nestorio. Così abbiamo da Teofane, unico
scrittore di questi fatti. Altro non fece
lo storico Cedreno ne' suoi Annali
che copiar le parole di esso Teofane.
Degno ancora di annotazione si è, che
fino a questi tempi l'imperio romano
avea ritenuto in suo potere alcune città
probabilmente marittime della Spagna,
alle quali davan soccorso, occorrendo, i
governatori dell'Africa, giacchè questi
comandavano anche alla Sardegna e a
Maiorica e Minorica. Ma <i>Suintila</i> re dei
Visigoti, che regnava in Ispagna in questi
tempi, aggiunse colla forza dell'armi
quelle città al suo dominio: con che
venne ad essere il primo fra' Goti monarca
di tutta la Spagna, con istendere
la sua signoria anche per la Gallia Narbonense,
ossia nella Linguadoca. <i>Santo
Isidoro</i> arcivescovo celebre di Siviglia <span class="fnote">[Isidor., in Chron.]</span>,
che fioriva in questi tempi, e terminò
nel presente anno la sua Cronica dei
Goti, ci dipinge il re <i>Suintila</i> come principe
pien di valore e <i>padre de' poveri</i>.
Ma non così col tempo fu creduto da
altri. Probabilmente a quest'anno si dee
riferire ciò che lasciò scritto Giona monaco
di Bobbio, autore
<span class="pagenum"><a id="Page_1183"></a>[1183]</span>
contemporaneo <span class="fnote">[Jonas in Vit. S. Bertulfi Saecul. Benedictin.
Mabillon.]</span>: cioè che <i>Attala</i> abate di quel
monistero, avendo inviato a Pavia Blidolfo
prete, questi s'incontrò in <i>Arioaldo
duca longobardo di credenza ariana,
che dopo la morte di Adaloaldo diventò
re de' Longobardi</i>. Appena ebbe Arioaldo
veduto Blidolfo, che disse a' suoi: <i>Ecco
uno de' monaci di Colombano, che non si
degnano di renderci il saluto</i>. E fu egli
il primo a salutarlo. Allora Blidolfo gli
rispose, che avrebbe anch'egli a lui augurata
la salute, se esso Arioaldo non
avesse tenuto dei falsi sentimenti in materia
di fede. Irritato da ciò l'ariano
principe, diede ordine che segretamente
quel monaco fosse ben bene bastonato.
L'ordine fu eseguito; e il povero monaco
restò come morto sotto il peso di
quelle bastonate; ma da lì a poco si
riebbe prodigiosamente, e se ne tornò
al monistero sano e salvo.
</p>
<hr />
</div>

<div class="chapter">
<h2 class="hidden"><a id="DCXXVI"></a>DCXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Onorio I</span> papa 2.</td>
  </tr>
  <tr>
    <td><span class="smcap">Eraclio</span> imperadore 17.</td>
  </tr>
  <tr>
    <td><span class="smcap">Arioaldo</span> re 2.</td>
  </tr>
</table>

<p class="cons">
L'anno XV dopo il consolato di <span class="smcap">Eraclio
Augusto</span>.
</p>

<p>
Un grave pericolo corse in questo
anno l'imperio romano in Oriente. Perciocchè
<i>Cosroe</i> re della Persia, veggendo
ardere la propria casa, nè sapendo la
maniera di ripulsare il prode imperadore
Eraclio, che gli era con gran vigore addosso,
ricorse ad altri partiti per abbatterlo.
Tanto si adoperò con ambasciate
e regali che contrasse lega con <i>Cacano</i>,
ossia col re degli Avari, dominante nella
Pannonia, quel medesimo, a cui Eraclio
avea raccomandato i suoi figliuoli, uomo
che tenea soppiedi le promesse, i patti e
la religione. Mosse questo re infedele
anche i Bulgari, i Gepidi, gli Schiavoni
a imprender seco l'assedio di Costantinopoli.
In fatti, nel mese di giugno, come
<span class="pagenum"><a id="Page_1184"></a>[1184]</span>
s'ha da Niceforo costantinopolitano <span class="fnote">[Niceph., in Breviar.]</span> e
dalla Cronica Alessandrina <span class="fnote">[Chronic. Alexandr.]</span>, che minutamente
descrive questi avvenimenti,
comparve davanti a Costantinopoli l'armata
terrestre e marittima dell'indegno
Cacano, con ferma credenza di poter
sottomettere quella regal città, mentre
Eraclio si trovava così impegnato nella
guerra coi Persiani. Nello stesso tempo
Cosroe spedì un'armata comandata da
Sarbaro suo generale all'assedio di Calcedone
(segno che o non l'avea presa,
o non l'avea conservata nell'anno 616),
acciocchè andasse di concerto coll'iniquo
Cacano alla rovina dell'imperio
romano. Appena ebbe Eraclio Augusto
scoperti i disegni di costoro, che inviò
la terza parte delle sue truppe alla difesa
di Costantinopoli, entro la qual città
<i>Buono</i>, chiamato da altri <i>Bonoso</i>, governatore,
in cui gareggiava colla prudenza
il coraggio, fece quanti preparamenti potè
per sostenersi contra di un sì furioso
torrente d'armati. Furono dati varii assalti
alla città di Costantinopoli, adoperate
le torri, gli arieti, le testuggini, i
mangani ed altre macchine militari per
espugnarla; ma fu corrisposto con egual
bravura dagli assediati. Si trattò più
volte di aggiustamento, ma infruttuosamente
sempre, perchè il superbo Cacano
stava forte in volere la resa della città:
dal che era ben lontano il prode governatore.
Nulla profittavano nel loro assedio
i Barbari, quando riuscì agli Armeni
cristiani di dare colle lor barche
addosso a quelle degli Schiavoni nemici,
e di sbaragliarle. Grande fu la strage di
que Barbari, rimasti vittime delle spade
cristiane, o precipitati nel mare, il quale,
per attestato di Niceforo, in tal congiuntura
si vide tinto di color di sangue.
Questo colpo fece risolvere Cacano a
levar l'assedio; e da altri fu creduto
che disgustati gli Schiavoni per quella
disavventura, abbandonato il campo, se
<span class="pagenum"><a id="Page_1185"></a>[1185]</span>
ne tornassero al loro paese: il che fosse
cagione che anche il re degli Avari si
trovasse forzato a seguitarli. Attribuì il
popolo di Costantinopoli la sua liberazione
ad un particolare aiuto di Dio, e alla
protezione ed intercessione della santissima
Vergine Madre di Dio, di cui era
divotissima quella città.
</p>

<p>
Intanto l'imperador Eraclio, siccome
abbiam da Teofane <span class="fnote">[Theoph., in Chronogr.]</span>, avendo diviso
l'esercito in due, ne diede una parte a
<i>Teodoro</i> curopalata, cioè maggiordomo
maggior della corte, suo fratello, acciocchè
andasse incontro a <i>Sae</i> general di
Cosroe, che conduceva un'armata di
bella gente sì, ma di nuova leva. Coll'altra
parte esso imperadore s'incamminò
verso il paese dei Lazii, situato nella Colchide
sul fine del Ponto Eussino, ossia
del mar Nero. Non sì tosto Teodoro si
trovò a fronte di Sae, che attaccò la zuffa.
Levossi in quello stante un temporale,
che regalò di grossa gragnuola i Persiani,
senza che ne toccasse ai Cristiani,
sopra i quali era sereno il cielo: e ciò fu
considerato per miracolo. Seguitarono
essi Cristiani a menar le mani, tantochè
misero in rotta il nemico, di cui non
poca parte trovò qui la sepoltura. Arse
d'incredibile sdegno Cosroe contra di
Sae all'avviso di questa perdita, e comandò
che venisse alla corte. Ma il misero
per l'afflizione e disperazione caduto infermo,
terminò per istrada i suoi giorni.
D'ordine nondimeno del barbaro re condotto
alla corte il di lui cadavero salato,
fu esposto agli oltraggi del popolo, e caricato
di bastonate, senza che esso rispondesse
una parola o gittasse un sospiro.
Avea intanto l'imperadore Eraclio <span class="fnote">[Niceph., in Brev. Hist.]</span>
per mezzo d'ambasciatori e con
regali trattato coi <i>Turchi</i>, appellati <i>Gazari</i>,
anch'essi di nazione Unni e Tartari,
affine di muoverli a' danni de' Persiani.
In fatti costoro, rotte le porte Caspie
(m'immagino io che sieno le porte
o chiuse del monte Caucaso), piombarono
<span class="pagenum"><a id="Page_1186"></a>[1186]</span>
da quelle parti addosso alla Persia,
dando il guasto dovunque capitavano, e
facendo prigioni quanti cadevano nelle
lor mani. Era capo di costoro <i>Ziebelo</i>,
che dopo Cacano veniva riputato il più
temuto e stimato signore fra gli Unni,
ossia fra i Tartari. Trovandosi l'imperadore
in quelle vicinanze, volle costui
abboccarsi seco, e l'abboccamento seguì
presso a Fifili città de' Persiani, i
quali dalle mura furono spettatori di
quel congresso. Appena giunse Ziebelo
davanti all'Augusto Eraclio, che balzato
da cavallo, si gittò disteso colla faccia
per terra, onore insolito fra' Cristiani,
ma praticato da que' Barbari verso i
loro principi. Altrettanto fece tutto l'esercito
turchesco che era con lui. Fece
saper l'imperadore a Ziebelo che rimontasse
a cavallo e s'accostasse. Così
fece egli, e quando fu alla presenza sua,
Eraclio si cavò la corona di capo e la
pose in quello del Barbaro, con chiamarlo
anche figliuolo. Invitò a pranzo lui e i
suoi baroni, e terminato che fu il convito,
donò a lui tutti i vasi e gli utensili
con un manto regale ed orecchini di
perle, e ai di lui baroni di sua mano dispensò
altri donativi. Per impegnare ancora
con legami più stretti il Barbaro in
questa lega, ed acciocchè non gli venisse
talento d'imitare il perfido Cacano,
gli mostrò il ritratto di <i>Eudocia</i>, sua figliuola,
con dirgli: <i>Già ti ho dichiarato
mio figliuolo. Mira ancor questa mia figliuola
Augusta de' Romani. Se contra
de' nemici mi recherai aiuto, io te la prometto
in isposa</i>. Ziebelo sopraffatto da
questi favori e dalla beltà di quella principessa,
tutto promise e diede tosto ad
Eraclio quarantamila dei suoi combattenti,
con ordine di servire a lui come
a sè stesso.
</p>

<p>
Portata che fu a Cosroe la nuova
della lega seguita fra Eraclio ed i Turchi,
pien di timore e d'affanno spedì tosto
lettera a Sarbaro suo generale, con
ordine di lasciar Calcedone, e di ricondurre
sollecitamente la sua armata in
<span class="pagenum"><a id="Page_1187"></a>[1187]</span>
Persia, per opporla ad Eraclio. Cadde
questa lettera fortunatamente in mano
dell'imperadore; e perchè a lui premeva
di non aver contrasto dall'armi di
Sarbaro, finse un'altra lettera di Cosroe,
e la sigillò col sigillo regale, in cui l'avvisava,
che entrato l'imperador de' Romani
coi Turchi nella Persia, era stato
sconfitto dall'armi sue; e però che attendesse
alla conquista di Calcedone, nè
rimovesse dalle greche contrade. Nasce
qui un scabrosissimo nodo di storia,
perchè Teofane, dopo aver narrata la
lega suddetta col re dei Turchi, salta
a dire che costoro, venendo il verno, se
ne tornarono alle lor case, prima che
terminasse l'anno in cui Eraclio fece
varie imprese contra de' Persiani; e qui
imbroglia forte il racconto, dicendo in
un luogo succeduti quei fatti <i>IX octobris
die Indictione XV</i>; il che vorrebbe dire
nell'autunno dell'anno presente 626; e
in un altro <i>mensis decembris die XII,
qui sabbati dies fuit</i>: il che appartiene
al fine dell'anno susseguente 627. E
certo hanno avuta ragion di dire i padri
Petavio e Pagi, che mancano nel testo
di Teofane le memorie d'un anno della
guerra di Persia. Il Pagi ha diffusamente
trattato questo punto. Egli crede succeduto
l'abboccamento di Eraclio col Turco
nell'anno seguente; io nel presente,
credendo che qua si possa riferire ciò
che scrive Giorgio Elmacino <span class="fnote">[Elmacinus, Hist. Sarac. lib. 1, pag. 13.]</span> antichissimo
scrittore della Storia saracenica.
Racconta egli all'anno quarto dell'egira,
cioè all'anno di Cristo 625, avere
il re Cosroe, sdegnato contra di Siariare,
cioè contra Sarbaro ossia Sarbaraza, suo
generale, dato ordine a Marzubano di ucciderlo.
Questo <i>Marzubano</i> verisimilmente
è lo stesso che <i>Marzabane</i>, mentovato negli
atti di sant'Anastasio, martirizzato circa
questi tempi dai Persiani. Capitata la lettera
<span class="pagenum"><a id="Page_1188"></a>[1188]</span>
in mano dell'imperadore Eraclio, questi
ne fece avvertito Sarbaro il quale chiaritosi
del fatto, passò ai servigi dell'imperadore
con assaissimi altri uffiziali.
Secondo Teofane, questo fatto di Sarbaro
succedette più tardi, cioè l'anno 628
con circostanze diverse, siccome vedremo.
Seguita poi a dire Elmacino, avere
Eraclio scritto <i>ad Chacanum regem Hararorum</i>
(si dee scrivere <i>Hazarorum</i>,
cioè de' Turchi chiamati <i>Cazari</i>, o <i>Gazari</i>)
per ottener da lui quarantamila cavalli,
con promettergli in ricompensa
del servigio una sua figliuola per moglie,
nel che va d'accordo con Teofane. Andato
dipoi Eraclio nella Soria, cominciò
a prendere molte città a lui già tolte dai
Persiani, e a mettervi de' suoi governatori.
Era sparsa la maggior parte delle
truppe di Cosroe per la Soria e Mesopotamia;
Eraclio a poco a poco le mise a
fil di spada, o le ebbe prigioniere. Diede
poi Cosroe il comando dell'armata sua
a Marzubano, ed intanto Eraclio si trovava
occupato in sottomettere l'Armenia,
la Soria e l'Egitto (cosa nondimeno
poco credibile, perchè tante forze
non aveva Eraclio) con disfar tutti i
reggimenti persiani, che s'incontravano
in quelle parti. Aggiugne dipoi Eraclio
che avea nella sua armata <i>trecentomila
cavalli</i>, e circa altri <i>quarantamila</i> cavalli
gazari, cioè turchi. In vece di <i>trecentomila</i>,
senza timor di fallare si dee scrivere
<i>trentamila</i>. Ora si può credere che quanto
vien qui narrato da Elmacino appartenga
al presente anno quinto della guerra
di Persia, e a parte del seguente, tanto
più perchè Niceforo <span class="fnote">[Niceph., in Breviar.]</span> attesta che
Eraclio col rinforzo avuto dai Turchi
entrò nella Persia, e smantellò molte
città e i templi del Fuoco, dovunque si
trovavano. Sembra anche probabile che
egli svernasse nel paese nemico.
</p>
<hr />
</div>

<div class="chapter">
<p>
<span class="pagenum"><a id="Page_1189"></a>[1189]</span>
</p>

<h2 class="hidden"><a id="DCXXVII"></a>DCXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Onorio I</span> papa 3.</td>
  </tr>
  <tr>
    <td><span class="smcap">Eraclio</span> imperadore 18.</td>
  </tr>
  <tr>
    <td><span class="smcap">Arioaldo</span> re 3.</td>
  </tr>
</table>

<p class="cons">
L'anno XVI dopo il consolato di <span class="smcap">Eraclio
Augusto</span>.
</p>

<p>
Morì in quest'anno nel mese di marzo
<i>Attala</i> abate di Bobbio, ed ebbe per
successore nel governo di quel monistero
<i>Bertolfo</i> abate, di cui abbiam la vita
scritta da Giona monaco contemporaneo <span class="fnote">[Jonas in Vita S. Bertulfi apud Mabill.
in Saecul. Bened.]</span>.
Cominciò subito il vescovo di
Tortona ad inquietare il nuovo abate
con pretendere che il monistero di Bobbio
fosse soggetto alla di lui autorità e
giurisdizione. S'ingegnò ancora di avere
per favorevoli alla sua pretensione i vescovi
confinanti, e di guadagnare il re
de' Longobardi. <i>Regnava in quel tempo</i>
(dice Giona) <i>Ariovaldo longobardo</i>, il
quale, siccome egli stesso aggiugne più
sotto, <i>fu re de' Longobardi dopo la morte
di Adoloaldo</i>, ed era <i>genero del re Agilolfo</i>,
perchè marito di Gundeberga, e <i>cognato
d'esso re Adaloaldo</i>; parole, che
qualora fosse certo che in questo anno
succedesse la controversia suddetta, farebbono
conoscere già morto il re Adaloaldo,
e non già tuttavia vivente, come
vedemmo preteso dal Pagi. Altra risposta
non diede il re Arioaldo al vescovo
di Tortona, se non che toccava ai giudici
ecclesiastici il decidere se i monisteri
lontani dalle città avessero da essere
sottoposti al dominio de' vescovi. Segretamente
avvertito di questi movimenti
l'abate Bertolfo, inviò i suoi messi al re
per iscoprire che intenzione egli avesse.
Rispose saviamente il re Arioaldo, che
non apparteneva a lui il giudicare nelle
controversie de' sacerdoti, ma sì bene
ai sacri giudici e concilii; e ch'egli non
favorirà più l'una che l'altra parte. Così
un re longobardo e di setta ariana. Il
cardinal Baronio non potè di meno di
<span class="pagenum"><a id="Page_1190"></a>[1190]</span>
non esaltare in lui questa lodevol moderazione.
Chiesero pertanto i monaci licenza
di poter ricorrere alla sede apostolica,
e fu loro accordata dal re. A
questo fine si portò a Roma Bertolfo,
conducendo seco lo stesso Giona scrittore
di questo avvenimento. <i>Onorio</i> papa,
uomo dotato di una rara dolcezza ed
umiltà, accolse benignamente Bertolfo,
e gli concedette un privilegio di esenzione
da qualsivoglia vescovo. Leggesi presso
l'Ughelli <span class="fnote">[Ughell. Ital. Sacr. tom. 4, in Episc. Bob.]</span> questo privilegio, ma
senza saper io dire se sia o non sia
documento sicuro, perchè esso è indrizzato
<i>fratri Bertulfo abbati</i>: il che non
conviene al rituale di un papa, che dovea
dire <i>filio</i>, e non già <i>fratri</i>. Per altro
le note cronologiche, se fossero più esatte,
militerebbono forte in favor d'esso,
perchè vi si legge: <i>Datum III id. jan. imper.
dominis piissimis Augg. Eraclio anno
VIII</i> (dee essere <i>XVIII</i>) <i>post consulatum
ejus anno XVIII</i> (dovrebbe essere <i>XVI</i>)
<i>atque Eraclio Constantino novo ipsius filio
anno XVI, Indictione prima.</i> L'anno di
Eraclio Costantino dovrebbe essere il
XV, purchè in vece di <i>jan.</i> non fosse
scritto <i>jun.</i>
</p>

<p>
Parte delle imprese di Eraclio imperadore,
che di sopra abbiam rapportato
dalla Storia saracenica di Elmacino, pare
che appartenga all'anno presente. Seguita
dipoi a scrivere il medesimo storico <span class="fnote">[Elmacin., lib. 1. pag. 14.]</span>
che l'armata di Eraclio Augusto
arrivò nella provincia Aderdigiana, ed
ebbe ordine di fermarsi quivi, finchè lo
imperadore vi arrivasse anch'egli. E che
dopo aver soggiogata l'Armenia, esso
Augusto si trasferì a Ninive, e s'accampò
alla porta maggiore. Venne dipoi Zurabare
general di Cosroe con una potente
armata, e seguì fra esso e l'esercito
cristiano un'ostinata battaglia, in cui
furono sconfitti i Persiani colla morte
di più di <i>cinquecentomila</i> d'essi. L'Erpenio,
che tradusse dall'arabico la storia
di Elmacino, si può credere che prendesse
<span class="pagenum"><a id="Page_1191"></a>[1191]</span>
un granchio, scambiando ancor
qui i numeri, certo essendo che in vece
di <i>cinquecentomila</i> si ha qui da scrivere
un altro numero, e verisimilmente <i>cinquantamila</i>
morti, numero anche esso,
come ognun vede, assai, e forse troppo
grande. Ma tempo è di ripigliar qui il
racconto di Teofane <span class="fnote">[Theoph., in Chronogr. Cedren. in Annal.]</span> che si è rimesso
sul buon cammino. Ci fa egli dunque
sapere che Eraclio Augusto improvvisamente
nel settembre si spinse addosso
alla Persia, e mise in grande agitazion
d'animo <i>Cosroe</i>. Quand'eccoti che i
Turchi ausiliarii, veggendo vicino il verno
nè volendo guerreggiar in quel tempo
disgustati ancora per le continue
scorrerie de' Persiani, cominciarono a
sfumare, e tutti in fine si ridussero al
loro paese. Or vatti a fidare di gente
barbara. Eraclio allora rivolto ai suoi,
disse; <i>Osservate che non abbiam se non
Dio, e quella che soprannaturalmente il
concepì, che sieno in nostro aiuto, acciocchè
più visibilmente apparisca che solo da
Dio han da venire le nostre vittorie.</i> Quindi
per far vedere che non era figliuolo
della paura, comandò che l'esercito
marciasse, e più che mai continuò ad
internarsi nella Persia. Aveva Cosroe
fatto il maggiore suo forzo per mettere
insieme un'armata poderosissima, di
cui diede il comando a <i>Razate</i>, bravo
generale e sperimentato negli affari della
guerra. Costui cominciò a seguitare alla
coda l'esercito cristiano, il quale finalmente
arrivò alla città di Ninive presso
il fiume Tigri, come notò di sopra anche
Elmacino. Quivi dunque sul principio di
dicembre furono a fronte le due armate
nemiche, e nel dì 12 d'esso mese vennero
ad una generale battaglia. Niceforo <span class="fnote">[Nicephor., in Breviar.]</span>
è quel che racconta che Razate
general de' Persiani, dappoichè ebbe
messo in ordinanza tutte le sue schiere,
si fece innanzi solo, e sfidò l'imperadore
a duello. Veggendo Eraclio che niuno
de' suoi si moveva, andò egli ad affrontarlo,
<span class="pagenum"><a id="Page_1192"></a>[1192]</span>
e il rovesciò morto a terra. Fredegario <span class="fnote">[Fredegarius, in Chron., cap. 64.]</span>
aggiugne che il combattimento
era concertato fra <i>Eraclio</i> e <i>Cosroe</i>, ma
che Cosroe proditoriamente mandò in
sua vece il più bravo dei suoi, che restò
poi estinto sul campo. Tempi di guerra
tempi di bugie. Teofane racconta più
acconciamente il fatto con dire che Eraclio
postosi alla testa de' suoi s'incontrò
nel generale persiano, cioè in Razate, e
l'atterrò. Nè sussiste che Teofane dica
dipoi che <i>Razate scampò dal pericolo della
battaglia</i>, come s'ha nella versione
latina nel primo tomo della Bizantina.
Teofane ciò dice del <i>popolo di Razate</i>, e
non già di Razate medesimo. Si fece
dunque la strepitosa giornata campale,
che durò dall'aurora sino all'ora undecima.
La peggio toccò ai Persiani, che
non furono già sbaragliati, ma bensì
astretti a ritirarsi, con lasciare ventotto
bandiere in mano de' Cristiani. La cavalleria
persiana si fermò un pezzo della
notte vicino al campo della battaglia,
ma temendo un nuovo assalto, prima di
giorno diede indietro, e fatto bagaglio,
paurosamente andò a salvarsi nella montagna.
Allora i Cristiani spogliarono i
morti, e fecero buon bottino. Impadronissi
dipoi l'imperadore Eraclio di Ninive,
e spedito innanzi un distaccamento
perchè prendesse i ponti del fiume Zaba,
o Saba, volonteroso più che mai di andare
a dirittura a trovar Cosroe nel
cuor de' suoi stati, per astrignerlo a
richiamar Sarbaro dall'assedio di Calcedone,
che tuttavia durava, fece marciare
l'esercito a quella volta. Nel dì 23
di dicembre passò quel fiume, e diede
riposo nel luogo di Gesdem, dov'era un
palazzo dei re di Persia. Quivi celebrò
la festa del santo Natale, dopo di che
continuò la marcia; trovò e distrusse
altri palazzi dei re persiani, ne' quali trovò
serragli di struzzoli ingrassati, capre
selvatiche, e cignali in gran quantità,
che furono compartiti per l'armata. Ma
questo fu un nulla rispetto alla sterminata
<span class="pagenum"><a id="Page_1193"></a>[1193]</span>
copia di pecore, di porci e buoi,
che trovarono in quella contrada, coi
quali il cristiano esercito terminò con
gran festa ed allegria quest'anno sesto
della guerra di Persia.
</p>
<hr />
</div>

<div class="chapter">
<h2 class="hidden"><a id="DCXXVIII"></a>DCXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Onorio I</span> papa 4.</td>
  </tr>
  <tr>
    <td><span class="smcap">Eraclio</span> imperadore 19.</td>
  </tr>
  <tr>
    <td><span class="smcap">Arioaldo</span> re 4.</td>
  </tr>
</table>

<p class="cons">
L'anno XVII dopo il consolato di <span class="smcap">Eraclio
Augusto</span>.
</p>

<p>
Si aprì l'anno presente felicissimo
e glorioso per la Cristianità, perchè l'ultimo
della guerra coi Persiani. Teofane <span class="fnote">[Theoph., in Chronogr.]</span>
minutamente racconta i progressi
dell'armata di <i>Eraclio</i> Augusto, che proseguendo
il cammino, arrivò al palazzo
di Bebdarch, e lo distrusse col suo tempio.
<i>Cosroe</i>, che non era molto lungi
nel palazzo regale di Dastagerd, frettolosamente
se ne fuggì alla città di Ctesifonte,
dove per ventiquattro anni mai
non era comparso per una predizione a
lui fatta, che in quella città egli dovea
perire. Giunto il felice esercito cristiano
ai palazzi di Dastagerd, quivi trovò trecento
bandiere prese ai Cristiani dall'armata
persiana, allorchè tutto andava
a seconda dei loro desiderii. Inoltre vi
trovò un'immensa copia di aromati, di
sete, di tappeti ricamati, di argenti, di
vesti, siccome ancora di cignali, pavoni
e fagiani, e un serraglio ancora di leoni
e di tigri d'inusitata grandezza. Erano
le fabbriche di que' palazzi di mirabile
struttura e vaghezza; ma Eraclio dopo
aver ivi, nel giorno santo dell'Epifania,
rinfrescato l'esercito, in vendetta di
tanti danni inferiti da' Persiani alle città
dell'impero tutto fece smantellare e dare
alle fiamme. Intanto Cosroe scappò a
Seleucia, e in essa città ripose il suo tesoro.
E perciocchè gli fu fatto credere che
Sarbaro, ossia Sarbaraza suo generale,
se l'intendesse coi Greci, nè perciò volesse
prendere l'assediata città di Calcedone,
<span class="pagenum"><a id="Page_1194"></a>[1194]</span>
e che anzi sparlasse del medesimo
re suo padrone, scrisse una lettera a
Cardarega, collega del medesimo generale,
ordinandogli di ammazzarlo, e levato
poi l'assedio, di venire in soccorso della
Persia afflitta. Per buona ventura restò
preso nella Galazia il portator della lettera,
e menato a Costantinopoli davanti
ad <i>Eraclio Costantino</i> Augusto, figliuolo
dell'imperadore. Scoperto questo affare,
il giovane Augusto fece a sè chiamare
Sarbaro, nè più vi volle perch'egli si pacificasse
coi Cristiani. E fatta poi una nuova
lettera, a cui fu destramente applicato
il sigillo regale, e in cui veniva ordinato
da Cosroe la morte di quattrocento dei
più cospicui uffiziali di quell'armata
persiana, Sarbaro nel consiglio de' suoi
la lesse a Cardarega, chiedendogli se gli
bastava l'animo di ubbidire al re. Allora
tutti que' satrapi s'alzarono caricando
di villanie Cosroe; e dopo averlo proclamato
decaduto dal trono, fecero pace
col giovane imperadore, e se ne andarono
alle lor case pieni di veleno contra
di Cosroe. Questo è il fatto raccontato
di sopra all'anno 626 da Elmacino.
</p>

<p>
In questo mentre l'imperadore Eraclio
spedì una lettera ad esso Cosroe,
invitandolo a far pace. Il superbo tiranno
non ne volle far altro: cosa che gli
tirò addosso l'odio de' suoi. Contuttociò
il re barbaro attese a metter insieme un
esercito, con dar l'armi anche ai più
vili mozzi di stalla, comandando che si
portassero al fiume Arba, e ne levassero
i ponti. Eraclio giunto a quel fiume, nè
trovando maniera di passarlo, andò per
tutto il mese di febbraio scorrendo per
le città e provincie persiane di qua da
esso fiume. Nel mese di marzo arrivò
alla città di Barsa, e diede quivi riposo
all'armata per sette giorni. Colà furono
a trovarlo alcuni mandati da <i>Siroe</i> figliuolo
primogenito di Cosroe, per fargli
sapere che avendo voluto suo padre infermo
dichiarar re, successore ed erede
suo <i>Merdasamo</i> fratello minore d'esso
Siroe, egli era risoluto di voler sostenere
<span class="pagenum"><a id="Page_1195"></a>[1195]</span>
coll'armi la sua ragione, ed opporsi
al padre, e che già aveva dalla sua il
generale dell'esercito paterno per nome
<i>Gundabusa</i>, e due figliuoli di Sarbaro,
ossia Sarbaraza. L'imperadore rispedì i
messi a Siroe, consigliando che aprisse
tutte le prigioni, e desse l'armi a tutti i
Cristiani in esse detenuti. Elmacino <span class="fnote">[Elmac., Hist. Saracen., lib. 1, pag. 14.]</span>
pretende che Siroe fosse dianzi prigione
anch'egli, e che rimesso in libertà dai
satrapi, impugnasse l'armi contro del
padre. Ora Cosroe, intesi i moti di Siroe,
prese la fuga, ma colto per istrada
e cinto di catene, fu imprigionato nel
luogo stesso, dove teneva il suo tesoro;
tesoro ragunato colla rovina di tanti
suoi sudditi, e poi di tante provincie
cristiane. Siroe sugli occhi suoi fece svenare
Merdasamo destinato erede del
regno, e tutti gli altri figliuoli di esso re
Cosroe, a riserva di un suo nipote appellato
<i>Jasdegirde</i>, che fu re della Persia
da lì a pochi anni. Finalmente Siroe liberò
la terra anche dal peso dello stesso
re esecrando, che tanti mali avea cagionati
in sua vita, e spezialmente fu detestabile
per l'ingratitudine sua verso gl'imperadori
cristiani coll'aiuto de' quali
nell'anno 591 era salito sul trono di
Persia. Seppe dipoi Eraclio con suo gran
dispiacere da Siroe, che degli ambasciatori
mandati a Cosroe, uno d'essi, cioè
<i>Leonzio</i>, era mancato di morte naturale,
e gli altri due erano stati uccisi dal barbaro
re, allorchè Eraclio entrò nella
Persia. Leggesi distesamente <span class="fnote">[Chron. Alex.]</span> nella
Cronica Alessandrina la lettera scritta
dallo stesso Eraclio imperadore a Costantinopoli,
contenente la relazione della
morte di Cosroe, l'esaltazione al trono
di Siroe, e la spedizione degli ambasciatori
ad Eraclio per far la pace, la
quale gli fu accordata, con patto che restituisse
tutto quanto suo padre avea
tolto all'imperio romano. E questo glorioso
fine ebbe la guerra persiana con
lode immortale di Eraclio imperadore,
<span class="pagenum"><a id="Page_1196"></a>[1196]</span>
che racquistò poi, siccome diremo, la
Croce santa, e somministrò a Francesco
Bracciolini un nobile argomento per tessere
il suo poema italiano della <i>Croce
racquistata</i>. Finì in quest'anno di vivere
<i>Clotario II</i>, già divenuto signore di tutta
la monarchia francese, e gli succedette
<i>Dagoberto</i> suo figliuolo, già dichiarato re
dell'Austrasia, il quale durò fatica ad
assegnare un boccone del regno a <i>Cariberto</i>
suo fratello, e tornò anche a ricuperarlo
da lì a tre anni per la morte del
medesimo suo fratello.
</p>
<hr />
</div>

<div class="chapter">
<h2 class="hidden"><a id="DCXXIX"></a>DCXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Onorio I</span> papa 5.</td>
  </tr>
  <tr>
    <td><span class="smcap">Eraclio</span> imperadore 20.</td>
  </tr>
  <tr>
    <td><span class="smcap">Arioaldo</span> re 5.</td>
  </tr>
</table>

<p class="cons">
L'anno XVIII dopo il consolato di <span class="smcap">Eraclio
Augusto</span>.
</p>

<p>
Gran confusione si trova nella storia
greca di questi tempi, discordando non
poco fra loro Teofane e Niceforo. Esporrò
ciò che a me par più verisimile. Spese
Eraclio Augusto il resto dell'anno
precedente, e parte ancora del presente
in dar sesto alle provincie d'Oriente,
in ricuperar l'Egitto, la Palestina ed altri
paesi già occupati dai Persiani, e in
procurar che le guarnigioni nemiche
fossero condotte con tutta quiete e sicurezza
al loro paese: al che deputò <i>Teodoro</i>
suo fratello. Una delle maggiori sue
premure quella fu di riaver dalle mani
de' Persiani la vera Croce del Signore.
Questa la riportò egli seco a Costantinopoli,
dove in quest'anno egli fece la sua
solenne entrata, essendogli uscito incontro
fuori della città il patriarca, il clero,
e quasi tutto il popolo, con incredibil festa
ed acclamazioni, portando rami d'ulivo
e fiaccole accese, e la maggior parte
lasciando cader lagrime di allegrezza in
veder ritornare sano e salvo il loro principe
con tanta gloria e sì gran bene fatto
al romano imperio. Ma neppur lo stesso
imperadore potè frenar le lagrime al vedere
tanto affetto del suo popolo, e apparirgli
<span class="pagenum"><a id="Page_1197"></a>[1197]</span>
<i>Eraclio Costantino</i> Augusto
che se gl'inginocchiò davanti, e s'abbracciarono
amendue piangendo. Fra gl'inni,
i canti e i viva entrò il felicissimo
imperadore nella città, in un carro condotto
da quattro elefanti. Si fecero dipoi
varie solennità e spettacoli d'allegrezza;
di molto danaro ancora fu sparso
al popolo; ed Eraclio ne fece pagare
una buona somma alle chiese, dalle quali
avea preso i sacri vasi, per valersene
ne' bisogni della guerra. Secondochè si
ha da Fredegario <span class="fnote">[Fredegar., in Chronic., cap. 65.]</span>, <i>Dagoberto</i> re dei
Franchi mandò i suoi ambasciatori ad
Eraclio, per congratularsi delle riportate
vittorie, e confermar la pace con lui.
Non è ben chiaro se in quest'anno esso
imperadore riportasse a Gerusalemme
la vera Croce ricuperata dalle mani dei
Persiani. Teofane <span class="fnote">[Theoph., in Chronogr.]</span> racconta questo
fatto all'anno seguente, e così Cedreno <span class="fnote">[Cedren., in Annal.]</span>.
All'incontro Niceforo <span class="fnote">[Niceph., in Brev.]</span> scrive
ch'egli andò prima a Gerusalemme, ed
ivi fece vedere quel sacro legno, e poi
lo portò seco a Costantinopoli, dove
nella cattedrale fu esposto, e ciò avvenne
sotto l'<i>Indizione II</i>, corrente per tutto
l'agosto di quest'anno. Ma Zonara <span class="fnote">[Zonar., in Annal.]</span>
vuole che Eraclio nel precedente anno
se ne tornasse a Costantinopoli, e non
già nel presente: tanto van d'accordo
fra loro i greci autori. Comunque sia,
sappiam di certo che l'Augusto Eraclio
andò a Gerusalemme, seco portando il
venerato legno della santa Croce, e in
quella sacra basilica lo ripose, ma senza
che gli storici suddetti parlino di certo
miracolo che si dice succeduto in quell'occasione.
Comunemente si crede che
quindi prendesse origine la festa dell'esaltazion
della Croce. Ma, siccome avvertì
il cardinal Baronio <span class="fnote">[Baron., in Not. ad Martyrol.]</span>, essa è molto
più antica. Sia a me permesso di riferir
<span class="pagenum"><a id="Page_1198"></a>[1198]</span>
qui un fatto spettante ad <i>Arioaldo</i>
re dei Longobardi, di cui Fredegario <span class="fnote">[Fredeg., in Chron., cap. 51.]</span>
fa menzione, dopo aver narrata l'assunzione
al trono di questo re all'anno 625,
il che non può sussistere secondo i
nostri conti, con restare perciò libero
a noi di raccontar questo fatto per conto
del tempo ad arbitrio nostro. <i>Gundeberga</i>
sua moglie, figliuola, come dicemmo,
del re Agilolfo e di Teodelinda, ci
vien descritta da esso storico per donna
di bellissimo aspetto, di somma benignità
verso tutti, ornata sopra tutto di pietà,
perchè cristiana; il che, a mio credere,
vuol dire buona cattolica, a differenza
del suo consorte ariano. Le sue limosine
ai poveri erano frequenti e grandi, la
sua bontà risplendeva in tutte le sue
operazioni: motivi tutti che le guadagnarono
l'universale amore de' popoli.
Trovavasi allora nella corte del re longobardo
un certo <i>Adalolfo</i>, confidente di
esso re. Costui faceva delle visite anche
alla regina; e un dì trovandosi alla di lei
udienza, scappò detto alla medesima, che
egli era uomo di bella statura. Allora lo
insolente cortigiano, presa la parola, soggiunse,
che dacchè ella s'era degnata di
lodare la di lui statura, si degnasse ancora
di farlo partecipe del suo letto. Allora
Gundeberga, accesasi di rossore sgridò la
di lui temerità, e gli sputò sul volto. Andatosene
Adalolfo, e pensando all'errore
commesso, e che ci andava la vita, se il
re veniva a saperlo, per prevenir questo
colpo, corse tosto al re Arioaldo, e lo
pregò di volerlo ascoltare in disparte,
perchè aveva cosa importante da confidargli.
Ritiratisi, Adalolfo gli disse, che
la regina Gundeberga per tre giorni avea
parlato con <i>Tasone</i> duca, e trattato
di avvelenar esso re, per poscia sposare
esso Tasone e dargli la corona. Prestò
fede Arioaldo a questa calunnia, e mandò
prigione la regina nel castello di <i>Lomello</i>,
onde prese il nome la <i>Lomellina</i>,
territorio fertilissimo, posto fra il Po e
il Tesino. Quel <i>Tasone</i> duca vien di sopra
<span class="pagenum"><a id="Page_1199"></a>[1199]</span>
appellato dallo stesso Fredegario
<i>duca della Toscana</i>, con aggiungere che
egli per la sua superbia avea già cominciato
a ribellarsi contra del re, e verisimilmente
non aveva egli approvato che
Arioaldo avesse tolto il regno al re Adaloaldo.
Ma noi sappiamo da Paolo Diacono,
la cui autorità in ciò merita più
fede, che <i>Tasone</i> fu <i>duca del Friuli</i>, e figliuolo
di <i>Gisolfo</i> duca di quella contrada,
avendo nondimeno esso Paolo riconosciuto
anche egli la ribellion dello
stesso Tasone contro del re Arioaldo.
Ciò che avvenisse della regina Gundeberga,
lo diremo più abbasso.
</p>
<hr />
</div>

<div class="chapter">
<h2 class="hidden"><a id="DCXXX"></a>DCXXX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXX</span>. Indizione <span class="scp">III</span>.</td>
  </tr>
  <tr>
    <td><span class="smcap">Onorio I</span> papa 6.</td>
  </tr>
  <tr>
    <td><span class="smcap">Eraclio</span> imperadore 21.</td>
  </tr>
  <tr>
    <td><span class="smcap">Arioaldo</span> re 6.</td>
  </tr>
</table>

<p class="cons">
L'anno XIX dopo il consolato di <span class="smcap">Eraclio
Augusto</span>.
</p>

<p>
Nacque nell'anno presente <span class="fnote">[Theoph., in Chronogr.]</span> nel
dì 7 di novembre un figliuolo ad <i>Eraclio
Costantino</i>. Augusto, e per conseguente
un nipote d'<i>Eraclio</i> il grande imperadore,
e gli fu posto il nome di <i>Eraclio</i>, ma
dopo la morte del padre egli assunse
quello di <i>Costante</i>, o, come altri vogliono,
di Costantino, sebbene par più probabile
che nel battesimo fosse nominato
<i>Eraclio Costante</i>. Allo stesso Eraclio
imperadore, mentre era in Oriente, <i>Martina</i>
Augusta partorì un figliuolo che fu
appellato <i>David</i>, e giunse ad avere il titolo
di Cesare, ma ebbe corta vita. Parimente
a <i>Dagoberto</i> <span class="fnote">[Fredegar., in Chron., cap. 59.]</span> re de' Franchi
nacque fuor di matrimonio da una giovine
chiamata Ragnetruda un figliuolo
che ebbe nome <i>Sigeberto</i>, o <i>Sigoberto</i>,
che poi fu re. In questi tempi i re franchi
non distinguevano i figliuoli bastardi dai
legittimi, e nel medesimo tempo teneano
più d'una moglie e molte concubine. Fredegario
lo attesta dello stesso re Dagoberto,
e ve ne ha degli altri esempli. Però
<span class="pagenum"><a id="Page_1200"></a>[1200]</span>
quei re non aveano per anche dismessi
tutti i riti e disordini della gentilità; e in
paragon loro si può dire che fossero meglio
costumati i re longobardi, benchè
non tutti cattolici. Sotto quest'anno mise
Andrea Dandolo <span class="fnote">[Dandulus, in Chron., tom. 12 Rer. Italic.]</span>, e dopo lui il cardinal
Baronio <span class="fnote">[Baron., Annal. Eccl.]</span>, l'assunzione di <i>Primigenio</i>
patriarca gradense. Per maneggio
dei Longobardi era stato eletto patriarca
di Grado (tuttochè quell'isola fosse suggetta
all'imperadore) <i>Fortunato</i>, il quale,
non meno del patriarca di Aquileia,
rispettava il concilio quinto generale.
Scoperto che fu il suo cuore scismatico,
il clero di Grado e i vescovi dell'Istria,
fedeli ed uniti colla Chiesa romana, si
sollevarono contro di costui, di maniera
che non veggendosi egli sicuro, e temendo
che l'esarco di Ravenna non mandasse
un dì a farlo prigione, dopo avere
svaligiata quella chiesa di tutti i suoi
vasi ed arredi più preziosi, e fatto lo
stesso a varie chiese parrocchiali e spedali
dell'Istria, se ne scappò con tutto
quel tesoro a Gormona, castello del Friuli
sotto il dominio de' Longobardi. Portatone
l'avviso a papa <i>Onorio</i>, immediatamente
elesse vescovo di Grado <i>Primigenio</i>
suddiacono e regionario della santa
Chiesa romana, e lo spedì colà ornato
del pallio archiepiscopale, e con una lettera
che è interamente riferita dal Dandolo
e dal cardinal Baronio. Ma nell'edizione
da me <span class="fnote">[Antiq. Ital., Dissert. XVIII.]</span> fatta del Dandolo,
quella lettera, secondo il testo della Biblioteca
ambrosiana, è data <i>XII kalendas
martias, Heraclii anno XVIII</i>. E però se
questa data si ha da attendere, l'elezione
di Primigenio dee appartenere all'anno
628, in cui appunto la referì il Sigonio <span class="fnote">[Sigon., de Regn. Italiae, lib. 2.]</span>,
e dopo il padre de Rudeis <span class="fnote">[De Rudeis, Monument. Eccl. Aquilejens.,
cap. 34.]</span>. In essa
lettera parla della <i>Cristianissima repubblica</i>.
Immaginò il cardinal Baronio che
<span class="pagenum"><a id="Page_1201"></a>[1201]</span>
volesse dir della <i>veneta</i>. Chiaro è che
tal nome significava allora il romano
imperio, ed io altrove l'ho dimostrato.
Soggiunse poscia il Dandolo, che Primigenio
si studiò, per quanto potè, di muovere
il re de' Longobardi a far restituire
alla sua chiesa il tesoro involato, ma tutto
indarno, probabilmente perchè passava
poca intelligenza fra il re Arioaldo e
<i>Tasone</i> duca del Friuli, ne' cui stati si
era rifugiato lo scismatico ladrone. Però
il patriarca Primigenio spedì un suo apocrisario
ad <i>Eraclio</i> Augusto, con rappresentargli
il rubamento fatto alla sua
chiesa, e che i Longobardi aveano sottratto
e cercato di sottrarre dalla sua
ubbidienza i vescovi suffraganei. Allora
il piissimo imperadore, non potendo far
altro, gli mandò tanto oro ed argento,
che valeva assai più di quel ch'era stato
tolto alla di lui chiesa. In questi tempi
il patriarca di Grado era anche vescovo
delle isole circonvicine, coll'union delle
quali a poco a poco si componeva e si
andava aumentando la nobilissima città
di Venezia. Al suddetto Primigenio vien
attribuita dal Dandolo la traslazione dei
corpi de' santi Ermagora e Fortunato
dai confini d'Aquileia all'isola di Grado.
</p>
<hr />
</div>

<div class="chapter">
<h2 class="hidden"><a id="DCXXXI"></a>DCXXXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Onorio I</span> papa 7.</td>
  </tr>
  <tr>
    <td><span class="smcap">Eraclio</span> imperadore 22.</td>
  </tr>
  <tr>
    <td><span class="smcap">Arioaldo</span> re 7.</td>
  </tr>
</table>

<p class="cons">
L'anno XX dopo il consolato di <span class="smcap">Eraclio
Augusto</span>.
</p>

<p>
In quest'anno, per quanto si può
ricavar da Niceforo <span class="fnote">[Niceph., in Chron.]</span>, Eraclio imperadore
dichiarò Cesare <i>Eraclio</i>, nato da
Martina Augusta ed appellato da altri
<i>Eracleona</i>, il quale poscia col tempo divenne
imperadore e regnò. Ma intanto
si andava, non dirò fabbricando, ma bensì
accrescendo una nuova e già fabbricata
tentazione alla Chiesa di Dio in Oriente,
stante l'eresia dei monoteliti,
che mettevano in Cristo Signor nostro
<span class="pagenum"><a id="Page_1202"></a>[1202]</span>
una sola volontà, e mentre professavano
colle parole di condannar gli errori di
Nestorio e d'Eutichete, coi fatti erano
dietro a canonizzar l'eresia dell'ultimo,
oppure i sentimenti riprovati di Apollinare.
Gli autori e le balie della falsa opinione
dei monoteliti furono <i>Sergio</i> patriarca
di Costantinopoli e <i>Ciro</i> vescovo di Faside,
il quale ultimo nel precedente anno
passò ad essere patriarca di Alessandria,
e cominciò nell'anno presente a disseminar
la sua falsa dottrina. Credesi che Sergio
costantinopolitano, interrogato sopra
questa materia da esso Ciro nell'anno
626, rispondesse conformemente alla sentenza
di Ciro. E veramente era assai dilicata
la materia, perchè sapendosi che la
volontà di Cristo in quanto uomo era sì
unita e subordinata alla volontà di lui in
quanto era Dio, che non vi poteva essere
vera discordia fra esse: perciò sembrava
che potesse dirsi una sola volontà in Cristo
Dio ed uomo. Ma la verità è, che siccome
in Gesù Cristo sono due nature diverse,
ipostaticamente, insieme unite e
non confuse, così in lui conviene ammettere
due volontà diverse, corrispondenti
alle due nature; volontà benchè libere,
non però mai discordi fra loro. Il peggio
fu che lo stesso imperadore <i>Eraclio</i> non
solo disavvedutamente abbracciò anche
egli l'errore de' monoteliti, ma cominciò
a fomentarlo: il che denigrò poi la sua
fama, e diede occasione ai posteri di fargli
un processo. Che disordini partorisse
col tempo sì fatta controversia, l'andrò
accennando più abbasso. Se vogliam credere
a Costantino Porfirogenneta <span class="fnote">[Constantinus Porphyrogenneta, de admin.
Imper., cap. 31.]</span>, citato
dal padre Pagi, circa questi tempi i
<i>Croati</i>, dianzi gentili, si convertirono
alla santa religione di Cristo. Questo popolo
trasse l'origine sua dalla Polonia
e dalla Lituania. Ed allorchè regnava
l'imperadore Eraclio, al quale ebbero
ricorso, fu loro assegnato quel paese
che oggidì si chiama Croazia, poco lontano
dai confini della Italia. Aggiugne
<span class="pagenum"><a id="Page_1203"></a>[1203]</span>
che a forza di armi ne scacciarono gli
Abari, cioè gli Avari, Unni di nazione,
e poscia essendo lor principe <i>Porga</i>, ricorsero
a Roma, che mandò loro un
arcivescovo, preti e diaconi, che battezzarono
quel popolo e l'istruirono secondo
i riti della Chiesa romana, con
farli giurare di non invadere le terre
altrui, ma solamente di difender le proprie
occorrendo. Nella sostanza di questo
racconto noi possiam credere a Costantino
Porfirogenneta, che scrivea circa
l'anno 950; ma si può dubitar forte
del tempo, in cui succedette la conversione
di questi Barbari alla fede di Cristo.
Non parla il suddetto scrittore degli
Sclavi o Schiavoni; e se per avventura
sotto nome d'Abari, o Avari, volle disegnarli,
s'inganna; perchè gli Schiavoni
e gli Avari furono diverse nazioni.
Ed in questi tempi par quasi certo che
essi Schiavoni dominassero tuttavia nella
Carintia, nella quale anche oggidì è
in uso la loro lingua matrice usata del
pari nella Russia e Polonia, da dove
discesero gli Sclavi venuti nell'Illirico,
e della stessa nazione che gli Sclavi abitanti
verso il Baltico. Perciò Giovanni
Lucido <span class="fnote">[Lucidus, de Regno Dalmat., lib. 1, cap. 11.]</span>, che esaminò questa materia,
è di parere anch'egli che i <i>Croati</i>, i quali
io non avrei difficoltà a crederli una
tribù di Sclavi, molto più tardi ricevessero
il battesimo, e ciò avvenisse ai tempi
di Eraclio juniore imperadore.
</p>
<hr />
</div>

<div class="chapter">
<h2 class="hidden"><a id="DCXXXII"></a>DCXXXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Onorio I</span> papa 8.</td>
  </tr>
  <tr>
    <td><span class="smcap">Eraclio</span> imperadore 23.</td>
  </tr>
  <tr>
    <td><span class="smcap">Arioaldo</span> re 8.</td>
  </tr>
</table>

<p class="cons">
L'anno XXI dopo il consolato di <span class="smcap">Eraclio
Augusto</span>.
</p>

<p>
Sul supposto che nell'anno 629 possa
essere accaduta la disgrazia di <i>Gundeberga</i>
regina, di cui parlammo, s'ha nel
presente da mettere la di lei liberazione.
Correva già il terzo anno ch'essa stava
rinchiusa in una torre della terra di Lomello,
<span class="pagenum"><a id="Page_1204"></a>[1204]</span>
quando, per attestato di Fredegario <span class="fnote">[Fredegar., in Chronic., cap. 51.]</span>,
furono spediti degli ambasciatori
da <i>Clotario II</i> re de' Franchi al re dei
Longobardi Arioaldo, per chiedergli conto
del mal trattamento fatto ad essa regina
sua moglie, parente dei re franchi,
perchè figliuola di <i>Teodelinda</i>, la quale
ebbe per padre <i>Garibaldo I</i> duca di Baviera,
e per madre <i>Gualdrada</i> vedova di
<i>Teodebaldo</i> re dei Franchi. Quando veramente
sussista che questi ambasciatori
venissero mandati dal re Clotario, converrà
mettere nell'anno 625 la prigionia
di Gundeberga, cioè appena dappoichè
Arioaldo fu divenuto re; perciocchè
Clotario mancò di vita nell'anno 628, e
Fredegario scrive che per cagione d'essi
ambasciadori Gundeberga, <i>dopo tre anni
d'esilio</i>, fu rimessa in libertà e sul trono.
Ma probabilmente gli ambasciatori suddetti
furono spediti dal re <i>Dagoberto</i>
successor di Clotario, non essendo sì
esatto Fredegario nelle circostanze dei
fatti e dei tempi, che si sia obbligato a
seguitarlo dappertutto a occhi chiusi.
Ad ognuno è qui lecito il sentir come a
lui piace. Comunque però sia del tempo,
ci vien dicendo Fredegario, che udito il
motivo di quella prigionia, uno degli
ambasciatori per nome <i>Ansoaldo</i>, ossia
Ansaldo, propose il giudizio di Dio, per
indagare la innocenza, o la reità di Gundeberga.
Cioè propose un duello fra <i>Adalolfo</i>
accusatore e un campione della
reina. In que' tempi di ignoranza erano
pur troppo in uso non solamente i duelli,
ma anche le pruove dell'acqua fredda
o calda, e della croce, o de' vomeri infocati,
ed altre simili (riprovate dalla
Chiesa), con persuasione che Dio protettore
dell'innocenza dichiarerebbe se
le imputazioni fossero vere o false, senza
por mente che questo era un tentar
Dio, e un volere ch'egli, secondo il capriccio
degli uomini, e quando loro piacesse,
facesse de' miracoli. Fu accettata
la proposizione dal re <i>Arioaldo</i>. Si venne
al combattimento fra il calunniatore
<span class="pagenum"><a id="Page_1205"></a>[1205]</span>
Adalolfo e il campione di Gundeberga
chiamato per sopprannome Pittone. Il primo
restò morto sul campo, e l'altro vincitore;
perlochè fu giudicata innocente
la regina, e restituita nell'onore e grado
primiero. Veggasi all'anno 641 un altro
simile racconto di questa medesima regina,
con restarmi qualche sospetto che
Fredegario possa aver narrato lo stesso
avvenimento in due luoghi, benchè con
circostanze diverse. Secondo la Cronica
Saracenica di Elmacino <span class="fnote">[Elmacinus, Histor. Saracen., lib. 1, pag. 9.]</span>, il falso profeta
<i>Moammed</i>, da noi appellato <i>Maometto</i>,
nel giorno 17 di giugno di quest'anno,
dopo avere infettata de' suoi errori l'Arabia
tutta, finì di vivere, ed ebbe per
successore e principe degli Arabi <i>Abubacar</i>.
Importa assaissimo anche alla storia
d'Italia il conoscere i fatti di quell'empia
setta e nazione, perchè staremo
poco ad intendere come questa si dilatasse
con immensa rovina dell'imperio
romano, e con incredibil danno della
religion cristiana, e come essa stendesse
le sue conquiste col tempo fino in Italia.
</p>
<hr />
</div>

<div class="chapter">
<h2 class="hidden"><a id="DCXXXIII"></a>DCXXXIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Onorio I</span> papa 9.</td>
  </tr>
  <tr>
    <td><span class="smcap">Eraclio</span> imperadore 24.</td>
  </tr>
  <tr>
    <td><span class="smcap">Arioaldo</span> re 9.</td>
  </tr>
</table>

<p class="cons">
L'anno XXII dopo il consolato di <span class="smcap">Eraclio
Augusto</span>.
</p>

<p>
Fino a questi tempi la nazione degli
<i>Arabi</i>, che <i>Saraceni</i> ancora si nominavano,
e per tali verranno anche da me
nominati da qui innanzi, non avea recato
grande incomodo all'imperio romano,
perchè contenta de' suoi paesi
non pensava ad ingoiare l'altrui. Nell'anno
613 avea fatto delle scorrerie
nella Soria cristiana, ma non fu movimento
di conseguenza. Da lì innanzi
ancora troviamo che Eraclio si servì di
alcune bande di Saraceni nella guerra
<span class="pagenum"><a id="Page_1206"></a>[1206]</span>
contra de' Persiani. Ma cominciarono
costoro a mutar massime, dappoichè
Maometto non solamente di divisi che
erano, gli unì insieme mercè della professione
della medesima credenza e setta;
ma eziandio lasciò loro per eredità
un obbligo, o consiglio di dilatare, il più
che poteano, la lor santissima religione,
cioè la sua pestilente e ridicola dottrina.
Ora avvenne, secondochè s'ha da Teofane <span class="fnote">[Theoph., in Chronogr.]</span>,
che mentre uno degli uffiziali
dell'imperadore era dietro a dar le paghe
alle milizie greche, apparvero anche i
Saraceni che erano al servigio del medesimo
Augusto, e fecero istanza per
ottener anch'essi le loro. L'uffiziale in
collera alzò la voce, dicendo: <i>Non c'è
tanto da poter soddisfare ai soldati: e ce
ne sarà poi da darne anche a questi cani</i>?
Non l'avesse mai detto. Costoro arrabbiati
se n'andarono, e sollevarono tutta
la lor nazione contra dell'imperadore
Eraclio. Niceforo <span class="fnote">[Niceph., in Chron.]</span> all'incontro scrive,
aver esso Augusto dato ordine che non
si pagassero più le trenta libbre d'oro,
solite a sborsarsi ogni anno ai Saraceni,
per cagione della crudeltà da loro usata
contra uno dei ministri imperiali; e che
di qui ebbe origine la terribil nimicizia di
quella nazione contra del romano imperio.
Però nel presente anno essi cominciarono
le ostilità contro i sudditi dell'imperadore.
Prese maggior fuoco in
quest'anno l'eresia dei monoteliti per un
conciliabolo tenuto in Alessandria da
quel patriarca <i>Ciro</i>, il quale passava di
buona intelligenza con <i>Sergio</i> patriarca
di Costantinopoli intorno a questa disputa.
Il solo <i>Sofronio</i> monaco quegli fu
che si oppose alle pretensioni erronee di
Ciro, ed essendo tornato a Gerusalemme,
succedette in quella cattedra a <i>Modesto</i>
patriarca, e tenne dipoi, cioè nell'anno
seguente, un concilio, in cui condannò
chi negava in Cristo due volontà.
</p>
<hr />
</div>

<div class="chapter">
<p>
<span class="pagenum"><a id="Page_1207"></a>[1207]</span>
</p>

<h2 class="hidden"><a id="DCXXXIV"></a>DCXXXIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXIV</span>. Indizione <span class="scp">VII</span>.</td>
  </tr>
  <tr>
    <td><span class="smcap">Onorio I</span> papa 10.</td>
  </tr>
  <tr>
    <td><span class="smcap">Eraclio</span> imperatore 25.</td>
  </tr>
  <tr>
    <td><span class="smcap">Arioaldo</span> re 10.</td>
  </tr>
</table>

<p class="cons">
L'anno XXIII dopo il consolato di <span class="smcap">Eraclio Augusto</span>.
</p>

<p>
Venne in quest'anno a morte <i>Abubacare</i>
califa, ossia principe de' Saraceni.
Costui aveva fatta la guerra <span class="fnote">[Theoph., in Chronogr.]</span> contro
l'imperadore Eraclio nella Palestina, ed
occupato nel presente anno tutto il paese
di Gaza verso il monte Sina. Perchè
contra di que' masnadieri uscì in campagna
con poca gente <i>Sergio</i> governatore
di Cesarea di Palestina, egli restò con
tutti i suoi tagliato a pezzi. Però i Saraceni
presero anche la città di Bostra,
messa da alcuni nella Soria, e da altri
nella Palestina, e poscia conquistarono
altre città, dalle quali condussero via un
gran bottino ed assaissimi prigioni. Viene
attribuito a questo Abubacare l'aver
messo insieme il libro dell'Alcorano,
che dianzi era disperso a pezzi e bocconi.
Ebbe costui per successore <i>Omaro</i>,
terzo de' califi, il quale non tardò a far
guerra anche a' Persiani, profittando delle
lor divisioni. L'imperadore <i>Eraclio</i> trovandosi
in questo mentre nella città di
Edessa, spedì <i>Teodoro</i> suo fratello con
un'armata contra de' Saraceni; ma avendo
questi attaccata battaglia, fu da
loro sconfitto, e tornossene col capo
basso ad Edessa. Eraclio inviò un altro
corpo di gente sotto il comando di <i>Baane</i>
e di <i>Teodoro</i> sacellario. Riuscì loro
di dare una rotta ai Saraceni verso la
città di Emesa, e di seguitarli fino a quella
di Damasco. Tuttavia l'imperadore,
conoscendo la forza dei nemici e il pericolo
in cui si trovava Gerusalemme, asportò
di colà il legno della Croce santa,
e condottolo a Costantinopoli, quivi lo
ripose nella metropolitana. Bollendo più
che mai la nuova eresia de' monoteliti,
in quest'anno <i>Sergio</i>, patriarca di Costantinopoli,
<span class="pagenum"><a id="Page_1208"></a>[1208]</span>
fautore della medesima, ne
scrisse a papa <i>Onorio</i> per sapere il suo
sentimento. Il papa propose dei ripieghi
con due lettere rapportate dal cardinal
Baronio <span class="fnote">[Baron., Annal. Eccl.]</span>. E perciocchè udì che <i>Ciro</i>
patriarca alessandrino seguitava a predicare
una sola volontà in Cristo, mandò
lettere anche a lui, imponendogli silenzio.
Col tempo andò sì innanzi il calore
di questa controversia, che a cagione
delle suddette lettere fu mossa guerra
anche alla memoria di papa Onorio,
moltissimi anni dopo la sua morte, quasichè
egli, se non aveva abbracciati gli
errori de' monoteliti, gli avesse almeno
colla sua connivenza fomentati. Ma i
cardinali Baronio e Bellarmino, il De-Marca,
Natale Alessandro, il padre Pagi
ed altri valentuomini hanno così ben difesa
l'innocenza e retta credenza di questo
papa, che è superfluo il più disputarne.
<i>Sofronio</i> patriarca di Gerusalemme fu
in questi tempi il più prode campione della
Chiesa, e fece costare con assaissimi
passi de' santi padri che conveniva ammettere
in Cristo due volontà e due operazioni,
corrispondenti alle due nature
divina ed umana.
</p>
<hr />
</div>

<div class="chapter">
<h2 class="hidden"><a id="DCXXXV"></a>DCXXXV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXV</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Onorio I</span> papa 11.</td>
  </tr>
  <tr>
    <td><span class="smcap">Eraclio</span> imperadore 26.</td>
  </tr>
  <tr>
    <td><span class="smcap">Arioaldo</span> re 11.</td>
  </tr>
</table>

<p class="cons">
L'anno XXIV dopo il consolato di <span class="smcap">Eraclio
Augusto</span>.
</p>

<p>
Fredegario all'anno 630 racconta <span class="fnote">[Fredegarius, in Chron., cap. 68.]</span>
due fatti, che, secondo la Cronologia longobardica,
debbono essere succeduti più
tardi; perciocchè li mette nell'anno penultimo
od ultimo della vita del re <i>Arioaldo</i>;
e questi, per le ragioni che addurremo
in parlando del re <i>Rotari</i> suo
successore, si dee credere vivuto fino
all'anno seguente 636. Confinavano gli
Sclavi, da noi chiamati Schiavoni, colle
provincie della Germania sottoposte a
<span class="pagenum"><a id="Page_1209"></a>[1209]</span>
<i>Dagoberto</i> re de' Franchi. Si sa che arrivava
il loro dominio fino ai confini
della Baviera dipendente da esso re. Forse
ancora possedevano il Tirolo e il paese
oggidì di Saltzburg; anzi pare che si
accostassero all'Alemagna, oggidì la
Svevia. Fu da una tribù di questi Sclavi
per soprannome chiamati Vinidi, o Guinidi,
uccisa una quantità di mercatanti
sudditi del re Dagoberto, e spogliata dei
loro averi. Per mezzo di <i>Sicario</i> suo
ambasciatore Dagoberto ne fece domandar
l'emenda a <i>Samone</i>, che già dicemmo
divenuto re degli Sclavi. Ma non avea
Samone tal possesso sopra de' suoi
sudditi, tuttavia pagani, da potergli astringere
a restituire il maltolto; e però, con
buone parole, pregò l'ambasciatore di
fare in maniera che il re Dagoberto non
rompesse per questo accidente l'amicizia
con gli Schiavoni. <i>Che amicizia?</i> rispose
allora Sicario. <i>I Cristiani servi di
Dio non è possibile che abbiano amicizia
con dei cani.</i> Allora Samone assai informato
della vita poco cristiana del re Dagoberto
e de' suoi sudditi, replicò: <i>Se
voi siete servi di Dio, ancor noi siam
cani di Dio; e però commettendo voi
tante azioni contra di Dio, abbiamo licenza
da lui di morsicarvi.</i> Portate queste
parole al re Dagoberto, dichiarò la guerra
agli Sclavi. Crodoberto duca degli
Alamanni gli assalì dal suo canto; altrettanto
fecero i Longobardi dalla parte
della Carniola e Carintia, e riuscì ad
entrambi gli eserciti di dare una rotta
agli Sclavi, e di condur via una gran
copia di prigioni. Ma nel progresso della
guerra toccò la peggio all'armata del re
Dagoberto, nè altro di più dice Fredegario
che succedesse dalla parte dei Longobardi.
Probabilmente allora avvenne
ciò che abbiamo da Paolo Diacono <span class="fnote">[Paulus Diaconus, lib. 4, cap. 40.]</span>.
Narra egli che <i>Tasone</i> e <i>Caccone</i>, fratelli
e duchi amendue del Friuli (di Tasone
io lo credo ben certo, ma con dubbio
se tale ancor fosse Caccone) fecero guerra
agli Schiavoni, e s'impadronirono
<span class="pagenum"><a id="Page_1210"></a>[1210]</span>
della città di Cilley, che fu una volta colonia
de' Romani, ed oggidì è parte del
ducato della Stiria, con arrivar sino ad
un luogo appellato Medaria, di cui forse
non resta più il nome. Perciò, secondo
l'attestato dello storico suddetto, gli
Schiavoni di quella contrada cominciarono
a pagare, e pagarono dipoi tributo
ai duchi del Friuli fino ai tempi del duca
<i>Ratchis</i>. Nel medesimo anno pretende il
medesimo Fredegario <span class="fnote">[Fredegar., cap. 69.]</span> che accadesse
la morte di <i>Tasone</i> duca, narrata parimente
da Paolo Diacono con qualche
diversità di circostanze. Dacchè <i>Arioaldo</i>,
siccome già avvertimmo, salì sul trono
dei Longobardi, egli ebbe per contradditore
il suddetto duca del Friuli Tasone.
Riesce a me verisimile che Arioaldo
non ricorresse all'armi per mettere in
dovere Tasone, che gli fu sempre disubbidiente
e ribello, perchè questi dovea
star bene in grazia dei re franchi e forse
in lega con loro; nè tornava il conto
ad Arioaldo di maggiormente stuzzicare
il vespaio. Ma volendo egli pure liberarsi
da questo interno nemico, ricorse ad
una furberia. Pagavano in que' tempi,
per attestato d'esso Fredegario, gli esarchi
di Ravenna trecento libbre d'oro
annualmente al re dei Longobardi, per
avere la pace da lui. Ora il re Arioaldo
segretamente s'intese con <i>Isacco</i> allora
esarco, promettendogli, se gli veniva
fatto di levare dal mondo Tasone duca,
di rilasciare in avvenire cento libbre di
oro, cioè la terza parte del regalo annuo
che si faceva alla sua camera. Non cadde
in terra la proposizione. Cominciò
l'astuto esarco a cercar le vie di compiere
questo brutto contratto, e fece segretamente
proporre a Tasone, non già
<i>duca della Toscana</i>, come lo stesso Fredegario
scrisse, ma bensì del Friuli, come
ce ne assicura Paolo Diacono, di
unir le sue armi con lui contra del re
Arioaldo, e l'invitò a Ravenna. Tasone,
che non si sarebbe mai avvisato della
rete a lui tesa, venne, accompagnato da
<span class="pagenum"><a id="Page_1211"></a>[1211]</span>
alcune squadre d'armati, a Ravenna.
L'esarco mandò ad incontrarlo con gran
festa, ma il pregò di fare restar fuori
della città le sue genti, non attentandosi
d'introdurle per timor dell'imperadore.
Entrò dunque nella città Tasone con poco
seguito, ed appena entrato, miseramente
venne tagliato a pezzi co' suoi dai
Greci.
</p>

<p>
In questa maniera finì Tasone i suoi
giorni. Paolo Diacono racconta anche
egli questo fatto, con dire che <i>Gregorio
patrizio dei Romani</i> (creduto da Adriano
Valesio <span class="fnote">[Hadrianus, Valesius in Not. ad Panegyr.
Barengarii.]</span> e dal Fontanini, esarco
di Ravenna, quando è certo che in questi
tempi <i>Isacco</i> era tuttavia esarco) invitò
esso Tasone duca alla città di Opitergio,
oggidì Oderzo, con dichiararlo
suo figliuolo; onore che, come di sopra
abbiam detto, si praticava molto in questi
tempi, e di tosargli la barba nella
maniera che portavano allora i Romani,
affinchè si conoscesse aver egli abbracciato
il partito dell'imperadore. Andò
alla buona esso Tasone con Caccone suo
fratello ad Oderzo; e non sì tosto fu
dentro coi suoi, che vide serrar le porte
e uscire contra di lui gente armata. Conosciuto
l'inganno dai due fratelli e dal
loro seguito, si disposero a vendere almen
cara la vita; e datosi l'uno all'altro
l'ultimo addio, cominciarono disperatamente
a combattere, e dopo una
grande strage dei Romani, caddero infine
anch'essi trafitti da più spade a terra.
Questo Gregorio patrizio dovea comandare
in quelle parti per l'imperadore,
ed eseguì probabilmente ciò che gli fu
ordinato dall'esarco Isacco. Seguita poi
a dire Paolo Diacono <span class="fnote">[Paulus Diaconus, lib. 4, cap. 41.]</span>, che nel ducato
del Friuli succedette <i>Grasolfo</i> fratello di
Gisolfo già duca di quel paese. E che
<i>Radoaldo</i> e <i>Grimoaldo</i> non sapendo accomodarsi
a stare sotto la potestà del
zio paterno, essendo già cresciuti in età,
si misero in una barchetta, e con essa
<span class="pagenum"><a id="Page_1212"></a>[1212]</span>
per mare giunsero ai lidi del ducato di
Benevento, e furono a trovar <i>Arichi</i> o
vogliam dire <i>Arigiso</i>, duca di quella contrada,
che era stato lor aio, e li raccolse
come se fossero stati propri figliuoli. In
questi tempi sempre più arridendo la
fortuna agli Arabi ossia ai Saraceni, con
uno smisurato esercito passaron essi alla
volta di Damasco <span class="fnote">[Theoph., in Chronogr.]</span>. Fu ad incontrarli
l'esercito cesareo composto di quarantamila
combattenti, e condotto da <i>Baane</i>;
ma non potè resistere alla forza di
que' Barbari, e quasi tutto restò o trucidato
dalle spade nemiche, o affogato
nel fiume Jermocta. Dopo di che essi
Barbari assediarono e presero la città di
Damasco e tutta la provincia della Fenicia,
dove si fecero un buon nido. Quindi
passarono in Egitto con tutte le lor forze.
<i>Ciro</i>, patriarca di Alessandria, per
ischivar questo pericolo, aveva dianzi
accordata un'annual somma di danaro
a quella mala gente. Se l'ebbe a male
l'imperador <i>Eraclio</i>, e mandò in Egitto
<i>Giovanni</i> duca di Barcena <span class="fnote">[Niceph., in Brev. Hist., pag. 17.]</span> con ordine
di non pagare un soldo, e gli diede
un'armata che fu appresso disfatta dai
Barbari vittoriosi. Susseguentemente inviò
colà <i>Mariano</i> suo cameriere per comandante
dell'armi, e con commissione
d'intendersi col patriarca Ciro, per trovare
rimedio a sì scabrose contingenze.
Ciro, che era ben veduto da <i>Omaro</i> califa,
e da tutto l'esercito de' Saraceni,
consigliò all'imperadore che si accordasse
un tributo annuo a quegl'infedeli,
il quale, senza scomodo dell'erario, si
ricaverebbe dalle mercatanzie; e che
l'imperadore desse per moglie ad esso
Omaro una delle sue figliuole, perchè
teneva quasi per certo che costui si farebbe
cristiano. Non piacque il parere
ad Eraclio, e piuttosto volle avventurare
un'altra battaglia. Ancor questa terminò
colla total disfatta dell'esercito di Mariano.
Allora fu scritto a Ciro, che trattasse
per far accettare ai Saraceni le
<span class="pagenum"><a id="Page_1213"></a>[1213]</span>
condizioni proposte; ma non fu più a
tempo. Gli Arabi aveano preso l'Egitto,
e sel vollero ritenere; anzi quivi posero
la sede principale del loro imperio, con
cominciarsi da lì innanzi ad udire i califi
e i soldani d'Egitto di razza araba,
ossia saracena. Elmacino, siccome vedremo,
mette più tardi la total conquista
dell'Egitto fatta da essi Saraceni.
</p>
<hr />
</div>

<div class="chapter">
<h2 class="hidden"><a id="DCXXXVI"></a>DCXXXVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXVI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Onorio I</span> papa 12.</td>
  </tr>
  <tr>
    <td><span class="smcap">Eraclio</span> imperadore 27.</td>
  </tr>
  <tr>
    <td><span class="smcap">Rotari</span> re 1.</td>
  </tr>
</table>

<p class="cons">
L'anno XXV dopo il consolato di <span class="smcap">Eraclio
Augusto</span>.
</p>

<p>
Dopo avere lo storico Fredegario
narrata la morte di <i>Tasone</i> duca del
Friuli, aggiugne che pervenne poco dopo
al fine dei suoi giorni <i>Arioaldo</i> re dei
Longobardi. Secondo i di lui conti, la
morte di questo re accadde nell'anno
630. Ma ciò non può sussistere, per
quanto si è veduto al primo anno del
suo regno, e massimamente per quello
che si vedrà di <i>Rotari</i> suo successore.
Regnò esso Arioaldo, per attestato di
Paolo Diacono <span class="fnote">[Paulus Diaconus, lib. 4, cap. 44.]</span>, <i>dodici anni</i>, e però
dovrebbe cadere nel presente il fine della
sua vita; se non che in un'antichissima
cronichetta, da me data alla luce nelle
antichità italiche, <i>dieci</i> anni solamente
gli son dati di regno. Seguita poi a scrivere
Fredegario, che la regina <i>Gundeberga</i>,
vedova di Arioaldo, avendo in pugno
i voti de' Longobardi, disposti a crear
re chi da lei fosse eletto, chiamò a sè
<i>Crotario</i> duca di Brescia, che <i>Rotari</i> sarà
detto da noi, perchè così appellato da
Paolo Diacono, e così chiama egli sè
stesso nelle leggi longobardiche. Gli propose
dunque il suo matrimonio, purchè
egli lasciasse la moglie che aveva, attesochè
queste nozze porterebbono con
seco la corona del regno dei Longobardi.
Non ci vollero molte parole ad ottenere
il suo consenso. Esigè eziandio la
<span class="pagenum"><a id="Page_1214"></a>[1214]</span>
medesima regina, che Rotari in varie
chiese si obbligasse con giuramento di
non pregiudicare giammai al grado ed
onor suo di regina e moglie; e Rotari
tutto puntualmente promise. Nè andò
molto che Gundeberga fece riconoscere
per re da tutti i Longobardi esso Rotari.
Ma questo re, secondochè abbiamo dal
suddetto Paolo Diacono, era infetto dell'eresia
ariana, ed in questi tempi per
quasi tutte le città del regno de' Longobardi
si trovavano due vescovi, l'uno
cattolico, e l'altro ariano per quei Longobardi
che tuttavia stavano pertinaci
in quella setta. E nominatamente in Pavia
a' tempi ancora di Paolo diacono si
mostrava la basilica di sant'Eusebio, dove
Anastasio vescovo ariano teneva il
suo battisterio, e ministrava i sacramenti
a quei della sua credenza. Ma in fine
questo medesimo vescovo abbracciò il
cattolicismo, e solo governò poi santamente
la chiesa pavese. Per altro era
<i>Rotari</i> principe di gran valore ed amatore
della giustizia. Attesta egli nella
prefazione alle sue leggi di essere della
nobil prosapia di <i>Arado</i>, ed accenna varii
suoi antenati, perchè una cura particolare
teneano i Longobardi di quella
che chiamasi nobiltà di sangue. Crebbero
in questo anno le calamità del cristianesimo
per la prepotenza de' Saraceni,
a' quali l'imperadore <i>Eraclio</i> non
sapea come resistere; già aveano fissato
il dominio nell'Egitto, già erano devenuti
padroni di Damasco e di buona parte
della Palestina; altro più non vi restava
che la santa città di Gerusalemme, la
qual fosse d'impedimento alla felice carriera
delle loro conquiste. Però in quest'anno
con un formidabil esercito passarono
ad assediarla. Noi siam tenuti a
venerare gli alti decreti di Dio, ancorchè
a noi siano occulti i motivi e i fini,
per cui l'infinita sua Sapienza ora deprime,
ora lascia prosperare i nemici
della sua vera e santa religione. Qui il
cardinal Baronio si crede d'aver trovata
l'origine di tanti guai, cioè perchè Eraclio
<span class="pagenum"><a id="Page_1215"></a>[1215]</span>
imperadore, dopo tanti benefizii ricevuti
da Dio, per i quali dovea essere
più pronto e sollecito a difendere e propagare
la pietà cattolica, divenuto in
questi tempi ribello della Chiesa cattolica,
cominciò a farle guerra e a sostenere
gli eretici: con che si tirò addosso
lo sdegno di Dio, che suscitò i Barbari
Saraceni contra del romano imperio. Ma
se quell'insigne porporato avesse preso
a scusar questo imperadore, siccome egli
gagliardamente fece in favore d'<i>Onorio</i>
papa, avrebbe potuto dire che anche
Eraclio fu da compatire se aderì al partito
dei monoteliti, perchè dalla Chiesa
non era per anche dichiarato ereticale
quel sentimento. Lo vedeva sostenuto
da tre patriarchi dell'Oriente, cioè di
Costantinopoli, di Alessandria e di Antiochia.
Lo stesso Onorio papa non avea
condannata per anche quella falsa dottrina,
e comunicava tuttavia con esso
imperadore e coi suddetti patriarchi.
Però in tali circostanze non par giusto
trattarlo da nemico dichiarato della Chiesa
cattolica, nè da eretico, siccome certamente
tale neppur fu Onorio pontefice,
benchè il padre Pagi <span class="fnote">[Pagius, Crit. Baron. ad ann. 633.]</span> ed altri scrittori
trovino in lui troppa facilità, e non
poca negligenza nell'occasione di tal
controversia. In somma, prima che la
Chiesa decida intorno a certe scabrose
dottrine non prima decise, o almen prima
che si sappia che la santa sede romana
disapprova tali dottrine, possono intervenir
ragioni che scusino da peccato chi
ha tenuta opinion contraria. Dopo la cognizione,
o decisione suddetta, allora sì
che è certo il reato di chi vuole opporsi,
benchè sappia di andar contro alla mente
de' sommi pontefici e de' concilii, infallibili
giudici dei dogmi della Chiesa cattolica.
</p>
<hr />
</div>

<div class="chapter">
<p>
<span class="pagenum"><a id="Page_1216"></a>[1216]</span>
</p>

<h2 class="hidden"><a id="DCXXXVII"></a>DCXXXVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXVII</span>. Indizione <span class="scp">X</span>.</td>
  </tr>
  <tr>
    <td><span class="smcap">Onorio I</span> papa 13.</td>
  </tr>
  <tr>
    <td><span class="smcap">Eraclio</span> imperadore 28.</td>
  </tr>
  <tr>
    <td><span class="smcap">Rotari</span> re 2.</td>
  </tr>
</table>

<p class="cons">
L'anno XXVI dopo il consolato di <span class="smcap">Eraclio
Augusto</span>.
</p>

<p>
L'assediata città di Gerusalemme in
quest'anno cadde in potere de' Saraceni <span class="fnote">[Theoph., in Chronogr.]</span>.
Vedesi una bella e patetica omilia
di <i>Sofronio</i> santo vescovo di quella città,
recitata nel dì di Natale, mentre durava
l'assedio, e rapportata dal cardinal Baronio <span class="fnote">[Baron., Annal. Eccl.]</span>.
<i>Omaro</i> califa e principe di
quei Barbari, e discepolo di Maometto,
a patti di buona guerra entrò in quella
santa città da bravo ipocrita, cioè coperto
di cilicio, e mostrando di piangere
la distruzione del tempio di Salomone.
Non tardò costui a fabbricare una moschea
alla superstizione maomettana; ed
Elmacino <span class="fnote">[Elmacinus, Hist. Sarac., lib. 1, cap. 3.]</span> attesta ch'egli concedette
a quel popolo la sicurezza per le loro
persone, chiese e beni. L'afflizione che
provò in tanta disavventura il suddetto
piissimo servo di Dio san Sofronio vescovo,
quella fu che il condusse a morte:
vescovo di gloriosa memoria, perchè
quasi solo sostenne intrepidamente la
vera sentenza della Chiesa di Dio nelle
dispute d'allora, e lasciò dei discepoli
che seguitarono a sostenerla. S'aggiunse
a questi malanni, che la cattedra di Gerusalemme
col favore de' Saraceni fu
occupata da <i>Sergio</i> vescovo di Joppe,
uomo di costumi e di dottrina diverso
dal suo predecessore. Nè qui finirono le
conquiste degli Arabi Saraceni. Per quanto
scrive sotto quest'anno il soprammentovato
Elmacino, tolsero ai Persiani
la città di Medaina, dove trovarono il
tesoro del re <i>Cosroe</i>, consistente in tre
milioni di scudi d'oro, in una gran copia
di vasi d'oro e d'argento, di canfora,
di tappeti, e vesti d'infinito valore.
<span class="pagenum"><a id="Page_1217"></a>[1217]</span>
Doveano ben costoro prendere gusto alla
guerra. Diedero poi battaglia ai Persiani
presso la città di Gialula, e li disfecero
colla fuga del re <i>Jasdegirge</i>, chiamato
<i>Ormisda</i> da Teofane, ultimo fra i
re della Persia. Però Omaro califa, ossia
principe d'essi Saraceni, a cagione di
così grande estension di dominio, si cominciò
a chiamare <i>Amirol-Muminina</i>, ossia
<i>Amiral-Mumnin</i>, che gli storici nostri
appellarono col tempo <i>Miramolino</i>, e significa
<i>padre de' credenti</i>. Dappoichè <i>Rotari</i>
fu salito sul trono de' Longobardi,
per quanto ne scrive Fredegario <span class="fnote">[Fredegar., in Chron., cap. 70.]</span>, si
diede a sfogare il suo sdegno contra di
que' nobili della sua nazione, i quali o
aveano contrastata la di lui elezione,
oppure si scoprirono pertinaci in non
volerlo riconoscere per re. Molti dunque
ne levò dal mondo; e con questo rigore
e crudeltà si rendè temuto e rimise in
piedi la disciplina militare scaduta, benchè
anch'egli inclinasse alla pace. Ma
riuscì ben detestabile l'ingratitudine sua
verso della regina <i>Gundeberga</i>, dalle cui
mani avea ricevuta la corona, e a cui
si era obbligato col vincolo di tanti giuramenti.
La cagione non si sa: ma forse
la diversità della religione occasionò
questi disturbi. Solamente narra quello
storico, che Rotari la fece confinare
in una camera del palazzo di Pavia, con
averla ridotta in abito privato. Diedesi
poi egli a mantener delle concubine; e
intanto la buona principessa cattolica
mangiava il pane della tribulazione con
somma pazienza, benedicendo Iddio, e
attendendo continuamente alle orazioni
e ai digiuni. Circa questi tempi ancora
<i>Dagoberto</i> re de' Franchi deputò uomini
dotti, che compilassero e mettessero in
buon ordine le leggi dei Franchi, degli
<i>Alamanni</i> e de' <i>Baioarii</i>, cioè della Baviera,
perchè a tutti que' popoli ei comandava.
Queste leggi avevano avuto
principio da <i>Teoderico</i> figliuolo di <i>Clodoveo</i>
il grande, e poscia le migliorarono i
re <i>Childeberto II</i> e <i>Clotario II</i>; ma in
<span class="pagenum"><a id="Page_1218"></a>[1218]</span>
fine la perfezion delle medesime venne
da esso re Dagoberto, e noi le abbiamo
stampate dal Lindenbrogio e dal Baluzio.
È cosa da notare, perchè troveremo
a suo tempo l'uso di queste leggi anche
in Italia.
</p>
<hr />
</div>

<div class="chapter">
<h2 class="hidden"><a id="DCXXXVIII"></a>DCXXXVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXVIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Onorio I</span> papa 14.</td>
  </tr>
  <tr>
    <td><span class="smcap">Eraclio</span> imperadore 29.</td>
  </tr>
  <tr>
    <td><span class="smcap">Rotari</span> re 3.</td>
  </tr>
</table>

<p class="cons">
L'anno XXVII dopo il consolato di <span class="smcap">Eraclio
Augusto</span>.
</p>

<p>
Terminò i suoi giorni in quest'anno
il sommo pontefice <i>Onorio</i>, e, secondochè
s'ha da Anastasio <span class="fnote">[Anastas. Bibliothec., in Vit. Honorii L.]</span>, fu seppellito nel
dì 12 di ottobre; pontefice che lasciò in
Roma insigni memorie della sua pietà
e munificenza per tante chiese fabbricate
e ristorate, e per tanti preziosi ornamenti
donati a varii sacri templi, ascendenti
ad alcune migliaia di libbre d'argento,
senza mettere in conto tant'altri d'oro.
Anastasio ne ha fatta menzione, ma con
aggiugnere che troppo lungo sarebbe il
volerli registrar tutti. Pontefice, al cui
zelo è dovuta la conversione alla fede di
Cristo dei Sassoni occidentali nell'Inghilterra,
siccome attesta Beda <span class="fnote">[Beda, Hist. Angl. lib. 3, cap. 7.]</span>. Pontefice
infine di dottrina ortodossa, la cui
memoria non meritava di essere sì maltrattata
dopo la morte a cagione dell'eresia
de' monoteliti, dall'approvar la
quale egli fu ben lontano, come han dimostrato
uomini dottissimi. E qui si vuol
rammentare che a questo pontefice è dovuta
la gloria di avere estinto per qualche
tempo lo scisma della chiesa d'Aquileia,
almeno nell'Istria, con avere finalmente
que' vescovi accettata la condanna
dei tre capitoli e il concilio quinto generale,
ed essere tornati all'ubbidienza
della sede apostolica. Di ciò non fece
menzione l'insigne cardinal Noris nel
suo Trattato del concilio suddetto, perchè
non si avvisò di cercarne le chiare
<span class="pagenum"><a id="Page_1219"></a>[1219]</span>
pruove, rapportate fuor di sito dal cardinal
Baronio, cioè nell'Appendice al tomo
duodecimo degli Annali ecclesiastici.
Ma ciò chiaramente si riceva dall'epitaffio
d'esso papa Onorio. Certo è nondimeno
che non durò questa unione,
perchè al concilio romano dell'anno
679 non intervenne co' suoi suffraganei
il vescovo d'Aquileia, ma solamente <i>Agatone</i>
vescovo di Grado, che s'intitola
<i>vescovo</i> d'Aquileja: il che servì di confusione
all'Ughelli nell'Italia sacra. Fu
lungo tempo dipoi vacante la santa sede,
perchè non tardò già il clero, senato e
popolo di Roma a procedere all'elezion
del suo successore, che fu <i>Severino</i>, ma
bensì tardò a venire l'assenso dell'imperadore
più di un anno e sette mesi.
Proseguiva intanto a dilatarsi in Oriente
colla forza dell'armi la falsa legge di
Maometto e il dominio de' Saraceni. Teofane <span class="fnote">[Theoph., in Chronogr.]</span>
prima d'ora racconta che <i>Giovanni
Carea</i>, procuratore della provincia
osroena di là dall'Eufrate, era stato a
trovare <i>Jasdo</i>, generale del califa <i>Omaro</i>,
in <i>Calcedone</i>, per trattar seco d'aggiustamento.
Il suo testo è qui fallato, e in
vece di <i>Calcedone</i> ha da dire <i>Calcide</i>,
cioè il paese di <i>Calcide</i>. Si convenne di
pagare agli Arabi centomila nummi ogni
anno, e all'incontro gli Arabi non passerebbono
di là dall'Eufrate. Fu pagato
questo tributo. Se l'ebbe a male <i>Eraclio</i>,
perchè senza sua saputa ed assenso fosse
seguita quella convenzione. Ne portò
la pena Giovanni con essere cacciato in
esilio. Ma in quest'anno si avanzarono
gli avventurosi Saraceni fino alla gran
città d'Antiochia, capitale della Soria,
e a forza d'armi la presero; con che
tutta la provincia della Soria venne in
lor potere. Scrive in quest'anno il cardinal
Baronio che <i>santo Ingenuino</i>, vescovo
sabionense, fu mandato in esilio dal
re <i>Rotari</i>, a Brixen ossia alla città di
<span class="pagenum"><a id="Page_1220"></a>[1220]</span>
Bressanone nel Tirolo: il che giudica
egli accaduto per cagion della religione
sotto questo re ariano. Trasse il porporato
annalista una tal notizia dalla chiesa
di Bressanone; ma il Pagi ha delle
difficoltà a credere il fatto; anzi osserva
che nell'uffizio che si recita ad onore di
questo santo vescovo nella chiesa suddetta,
vien detto ch'egli fu mandato in
esilio dal re <i>Autari</i>: il che non può
sussistere, perchè Ingenuino intervenne
dipoi al conciliabolo di Marano, e tenne
il partito del patriarca scismatico di Aquileia.
Però stima esso Pagi che l'esilio
di santo Ingenuino succedesse sotto il re
<i>Arioaldo</i>. Tutte immaginazioni, al creder
mio, fondate sopra tradizioni volgari,
e non già sopra storia o documento
alcuno autentico. <i>Sabione</i> nel Tirolo,
ossia <i>Savione</i> o <i>Sublavione</i> presso gli
antichi, non era per la diocesi diverso
da <i>Bressanone</i>; ed allorchè fu distrutta
quella città, i vescovi cominciarono a
risiedere nella terra di Bressanone, divenuta
poi città dove tuttavia risiedono.
Però, che esilio sarebbe mai stato questo?
Oltre di che, non abbiam pruova alcuna
che il dominio de' Longobardi si estendesse
nel Tirolo, anzi ne abbiamo il contrario,
cioè non passava oltre ai confini del
ducato di Trento. Nè si ha altra memoria
che i re longobardi, quand'anche
erano ariani, inquietassero i vescovi
cattolici, nè il popolo cattolico per cagion
della religione. Per conseguente,
troppe difficoltà patisce il fatto di santo
Ingenuino, onde meglio fia il sospenderne
la credenza. Intorno a questo santo
vescovo è da vedere il Bollando negli
Atti de' santi <span class="fnote">[Bollandus Act. Sanctor, ad diem V februarii.]</span>. Fu in quest'anno rapito
dalla morte <i>Dagoberto</i> re de' Franchi,
e la monarchia francese venne di nuovo
a dividersi ne' due suoi figliuoli <i>Sigeberto</i>
e <i>Clodoveo II</i>. Al primo toccò l'Austrasia,
al secondo la Neustria colla Borgogna.
</p>
<hr />
</div>

<div class="chapter">
<p>
<span class="pagenum"><a id="Page_1221"></a>[1221]</span>
</p>

<h2 class="hidden"><a id="DCXXXIX"></a>DCXXXIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXXXIX</span>. Indizione <span class="scp">XII</span>.</td>
  </tr>
  <tr>
    <td><span class="smcap">Sede</span> vacante.</td>
  </tr>
  <tr>
    <td><span class="smcap">Eraclio</span> imperadore 30.</td>
  </tr>
  <tr>
    <td><span class="smcap">Rotari</span> re 4.</td>
  </tr>
</table>

<p class="cons">
L'anno XXVIII dopo il consolato di <span class="smcap">Eraclio Augusto</span>.
</p>

<p>
Restò vacante in tutto quest'anno
la cattedra di san Pietro, non essendo
mai venuta dalla corte imperiale la licenza
di consacrare l'eletto papa <i>Severino</i>.
Congettura il cardinale annalista,
che procedesse sì gran ritardo dal maneggio
di <i>Eraclio</i> Augusto e dall'esarco,
perchè volevano prima indurre Severino
ad accettare l'ectesi, ossia l'istruzione
pubblicata da Sergio patriarca di Costantinopoli
intorno alla controversia
del monotelismo, al che Severino non
volea per conto alcuno acconsentire. In
fatti, verso il fine del precedente anno il
suddetto <i>Sergio</i> avea esposta al pubblico
quell'istruzione, o esposizion di fede, e
per darle più credito, s'era servito del
nome dell'imperadore Eraclio. Certo è
ch'esso Augusto chiaramente dipoi protestò
di non aver avuta parte in essa, e
ne fece una pubblica dichiarazione. In
essa dunque Sergio proibiva il dire una
o due operazioni in Cristo, con asserir
poi chiaramente una sola volontà nel
medesimo Dio-Uomo. Finì poi di vivere
<i>Sergio</i> nel gennaio dell'anno presente,
ed ebbe per successore <i>Pirro</i>, il quale
non tardò ad approvare l'ectesi, o, vogliam
dire, l'istruzion perniciosa del suo
predecessore. Il padre Combefis pretese
che da altri motivi derivasse la soverchia
dilazione del pontificato di Severino; ma
è sostenuta anche dal padre Pagi con
buone ragioni. Ora accadde in questo
anno una scandalosa prepotenza usata
dai ministri imperiali in Italia. Il fatto è
raccontato da Anastasio bibliotecario <span class="fnote">[Anastas., in Vita Severini.]</span>.
Le truppe dell'imperadore in queste
parti non erano pagate. Un brutto ripiego
a questo bisogno venne in mente ad
<span class="pagenum"><a id="Page_1222"></a>[1222]</span>
<i>Isacco</i> patrizio esarco di Ravenna, cioè
di pagarle col tesoro della basilica lateranense,
dove si trovavano tanti preziosi
arredi e vasi sacri d'oro e d'argento,
donati a quell'augusta patriarcale da
molti pontefici, imperadori e patrizii,
come anche dalla gente pia. Se la intese
con <i>Maurizio</i> cartulario dell'imperadore
in Roma, il quale un dì che la guarnigione
di Roma domandava il soldo, disse
di non poter darlo; e poi soggiunse che
nel tesoro lateranense v'era una prodigiosa
quantità di danaro, raunato da papa
<i>Onorio</i>, che a nulla serviva, e che sarebbe
stata ben impiegata in soddisfare
alle milizie, dalle quali dipendeva la difesa
e sicurezza della città. Anzi fece loro
sacrilegamente credere che l'imperadore
avea mandate le paghe varie volte, e il
buon papa le avea quivi riposte. Di più
non ci volle per muover tutti i soldati
abitanti in Roma a volersi pagar da sè
stessi. Volarono al palazzo lateranense,
ma non poterono entrar nel tesoro, perchè
la famiglia dell'eletto papa <i>Severino</i>
fece fronte. Si fermarono le soldatesche
per tre dì nel palazzo, e finalmente Maurizio
entrò nel tesoro, e fatto sigillare il
vestiario e tutti gli arredi, avvisò poi lo
esarco del suo operato. Se n'andò tosto
a Roma Isacco, e per non aver chi gli
facesse resistenza, sotto varii pretesti
mandò i principali del clero in esilio in
varie città circonvicine. Di là a qualche
dì entrò nel tesoro, e per otto giorni
attese a svaligiarlo. Crede il Pagi che lo
imperadore Eraclio non fosse prima consapevole
di questa sacrilega violenza, nè
l'approvasse dipoi, e potrebbe essere.
Abbiam nondimeno dal medesimo storico
che Isacco l'esarco mandò a Costantinopoli
allo stesso Augusto una parte
di questa preda. Certo non resta memoria
che i re longobardi ne facessero
di queste ne' paesi al loro dominio suggetti.
</p>

<p>
Sotto il presente anno viene scritto
da Teofane <span class="fnote">[Theoph., in Chronogr.]</span> che <i>Jasdo</i> generale dei
Saraceni, passato coll'esercito di là dall'Eufrate,
<span class="pagenum"><a id="Page_1223"></a>[1223]</span>
occupò la città di <i>Edessa</i> e di
<i>Costanza</i>, e poscia ebbe a forza d'armi
la città di <i>Daras</i>, dove mise tutto quel
popolo cristiano a fil di spada. In tal
maniera la provincia osroena, anzi tutta
la Mesopotamia, tolta all'imperio romano,
venne in potere di quella barbarica
nazione. Elmacino <span class="fnote">[Elmacinus, Histor. Saracen., lib. 1, pag. 29.]</span> differisce più tardi
la conquista di quel paese, e nel presente
mette l'ingresso de' Saraceni nell'Egitto,
e la pressa di <i>Misra</i>, creduta la
città di <i>Menfi</i>. Aggiugne che intrapresero
l'assedio di <i>Alessandria</i>, il quale durò
quattordici mesi colla perdita di ventitremila
Muslemi, cioè Maomettani, ed
infine se ne impadronirono nell'anno
ventesimo dell'egira, ch'ebbe principio
nel dì 16 di luglio dell'anno di Cristo 640.
Scrisse allora <i>Amro</i> generale al califa
Omaro di aver fatta quell'impresa,
con trovare in essa città quattromila
bagni, ventimila ortolani che vendevano
erbaggi, quattromila Giudei che pagavano
tributo, e quattrocento mimi, cioè
commedianti. Ma che molto prima accadesse
la perdita dell'Egitto, se non è
fallato il testo di Niceforo <span class="fnote">[Niceph., in Chron., ep. 18.]</span>, si può
dedurre dal di lui racconto. Narra egli
dunque sotto l'<i>Indizione XII</i> corrente
in quest'anno fino al settembre, che
verso il fine dell'anno precedente <i>Ciro</i>
patriarca alessandrino, uno de' maggiori
atleti del monotelismo, fu chiamato a
Costantinopoli dall'imperadore <i>Eraclio</i>,
il quale era nelle furie contro di lui,
quasi che egli avesse proditoriamente
fatto cadere in mano de' Saraceni tutto
l'Egitto. Ciro addusse in pubblico concistoro
le sue discolpe, e rigettò sopra i
ministri imperiali l'origine di quelle disavventure.
Ma non lasciò per questo
l'imperadore Eraclio di chiamarlo un
gentile e un nemico di Dio, che aveva
tradito il popolo cristiano, e consigliato
di dare una figliuola di esso Augusto ad
<i>Omaro</i> principe de' Saraceni. Però minacciatolo
di morte, il diede in mano al
<span class="pagenum"><a id="Page_1224"></a>[1224]</span>
prefetto della città, acciocchè a forza di
tormenti scoprisse la verità del preteso
tradimento.
</p>
<hr />
</div>

<div class="chapter">
<h2 class="hidden"><a id="DCXL"></a>DCXL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="5">Anno di</td>
    <td><span class="smcap">Cristo</span> <span class="scp">DCXL</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Severino</span> papa 1.</td>
  </tr>
  <tr>
    <td><span class="smcap">Giovanni IV</span> papa 1.</td>
  </tr>
  <tr>
    <td><span class="smcap">Eraclio</span> imperadore 31.</td>
  </tr>
  <tr>
    <td><span class="smcap">Rotari</span> re 5.</td>
  </tr>
</table>

<p class="cons">
L'anno XXIX dopo il consolato di <span class="smcap">Eraclio
Augusto</span>.
</p>

<p>
Finalmente in quest'anni fu consacrato
papa nel dì 28 di maggio <i>Severino</i>
di nazione romano. Ci è motivo di dubitare
che il clero di Roma, stanco di
tanto aspettare l'assenso dell'imperadore,
passasse all'ordinazione del medesimo.
Tuttavia dicendo Anastasio <span class="fnote">[Anast. Bibliothec., in Severino.]</span>
che l'esarco di Ravenna <i>Isacco</i> si fermò
in Roma fin dopo la consecrazione di
questo pontefice, non si dee facilmente
immaginare che al dispetto di lui e dell'imperadore
seguisse l'ordinazione suddetta.
Quello che è certo, papa Severino
non volle punto accettar l'ectesi, ossia
la sposizion della fede, pubblicata da
<i>Sergio</i> patriarca di Costantinopoli. Anzi
si hanno prove ch'egli la detestò e condannò
con pieni voti del clero romano
in un concilio. Ma il buon pontefice
<i>Severino</i> non campò che due mesi e quattro
giorni, e lasciò di vivere nel dì primo
d'agosto: papa di gran pietà, di egual
zelo, e commendato da tutti per le
sue molte limosine. Dopo quasi cinque
mesi di sede vacante, in luogo di lui fu
consecrato e posto nella cattedra di san
Pietro <i>Giovanni</i> quarto, di nazione dalmatino.
Terminò ancora in quest'anno
il corso di sua vita san <i>Bertolfo</i> abate di
Bobbio, la cui vita, scritta da Giona monaco
contemporaneo, si legge nel tomo
secondo de' Secoli benedettini del padre
Mabillone. Ebbe per successore <i>Bobuleno</i>
abate, borgognone di nazione. Allora
cento quaranta monaci vivevano in quel
monistero. Sotto quest'anno riferisce
<span class="pagenum"><a id="Page_1225"></a>[1225]</span>
Teofane <span class="fnote">[Theoph., in Chronogr.]</span> la presa della Persia fatta
dai Saraceni, dopo varie sconfitte date
a que' popoli. Il padre Pagi <span class="fnote">[Pagius, Crit. Baron.]</span> pretende
che ciò succedesse nell'anno 637; ma
Elmacino <span class="fnote">[Elmacinus, Hist. Sarac., lib. 1, cap. 3, pag. 25.]</span> anche egli parla di queste
conquiste all'anno 21 dell'egira, cioè
all'anno nostro 641. Impadroniti di
quel regno gli Arabi, v'introdussero il
maomettismo, che v'è sempre regnato
da lì innanzi, e regna tuttavia, ma con
sentimenti diversi dal maomettismo dei
Turchi, i quali perciò riguardano i Persiani
come eretici. Deesi nondimeno avvertire
che sì presto non venne tutta la
Persia in potere de' Saraceni, perchè il
re <i>Jasdedirge</i>, ossia <i>Ormisda</i>, tenne per
alcuni anni ancora una parte di quel
regno, e mancò di vita solamente nell'anno
651. E in questi tempi ancora
<i>Omaro</i> califa d'essi Saraceni fece descrivere
tutto il suo dominio, e tante
provincie sì rapidamente da lui conquistate.
Volle non solamente la lista dei
paesi e delle persone, ma il registro ancora
di tutte le bestie e di tutti gli alberi
sottoposti alla sua signoria.
</p>
<hr />
</div>

<div class="chapter">
<h2 class="hidden"><a id="DCXLI"></a>DCXLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="6">Anno di</td>
    <td><span class="smcap">Cristo</span> <span class="scp">DCXLI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Giovanni IV</span> papa 2.</td>
  </tr>
  <tr>
    <td><span class="smcap">Eraclio</span> Costantino imp. 1.</td>
  </tr>
  <tr>
    <td><span class="smcap">Eracleona</span> imperadore 1.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 1.</td>
  </tr>
  <tr>
    <td><span class="smcap">Rotari</span> re 6.</td>
  </tr>
</table>

<p>
Diede fine quest'anno alla carriera
dei suoi giorni l'imperadore <i>Eraclio</i>.
Teofane e Cedreno scrivono nel mese di
marzo; e il Pagi pretende ciò succeduto
nel dì undecimo di febbraio. Gli affanni
ch'egli patì nel veder tante provincie
rapite al romano imperio dall'innondazione
de' Saraceni, servirono non poco
a sconcertargli la sanità. Sopraggiunse
poi l'idropisia che il portò all'altra vita.
Nell'ultimo suo testamento dichiarò egualmente
<span class="pagenum"><a id="Page_1226"></a>[1226]</span>
suoi successori nell'imperio
<i>Eraclio</i>, appellato <i>nuovo Costantino</i>, a
lui nato da <i>Eudocia</i> Augusta, moglie
prima; ed <i>Eracleona</i>, chiamato <i>Eraclio</i>
da altri, a lui partorito da <i>Martina</i> Augusta,
moglie in seconde nozze, con ordine
ad amendue di onorare essa Martina
qual madre ed imperatrice. Appena
seppe <i>Giovanni</i> papa l'assunzione al trono
di questi due Augusti <span class="fnote">[Anastas. Bibliothec., in Collectaneis.]</span>, che scrisse
ad Eraclio Costantino una lunga lettera,
in cui gli fece conoscere i cattolici sentimenti
di papa <i>Onorio</i>, e riprovò la sposizione
della fede pubblicata dal patriarca
<i>Sergio</i>, con pregarlo di voler adoperare
la sua autorità per abolirla. Era
Eraclio Costantino, per attestato di Zonara <span class="fnote">[Zonar., in Annal.]</span>,
attaccato alla dottrina della
chiesa cattolica, e fu perciò creduto che
<i>Pirro</i> patriarca di Costantinopoli, gran
difensore degli errori e del monotelismo
di Sergio suo antecessore, cospirasse
coll'imperadrice Martina alla morte di
questo principe. Infatti neppur quattro
mesi sopravvisse <i>Eraclio Costantino</i> a
suo padre. Teofane <span class="fnote">[Theoph., in Chronogr.]</span> scrive che fu levato
di vita nel mese di maggio, o di
giugno, per veleno, comunemente creduto
a lui dato da essa matrigna, la qual
volea solo sul trono Eracleona suo figlio,
e dal patriarca Pirro, che mirava con occhio
bieco un imperadore contrario ai
suoi sentimenti. Ma questo assassinio
non tardò Iddio a punirlo <span class="fnote">[Niceph., in Chron., pag. 19.]</span>. Sollevossi
contro di Eracleona Valentino, una delle
guardie di Filagrio già conte delle cose
private; e messo insieme un esercito,
cominciò a bloccare Costantinopoli, con
esigere che <i>Eraclio</i>, figliuolo del defunto
Eraclio Costantino, fosse dichiarato imperadore.
Il popolo di Costantinopoli per
liberarsi da quella vessazione si mosse
con tumulto e grida, ed obbligò Eracleona
a crear Augusto il suddetto Eraclio,
figliuolo di suo fratello. Pirro patriarca
<span class="pagenum"><a id="Page_1227"></a>[1227]</span>
il coronò, ed egli prese il nome di <i>Costantino</i>,
che <i>Costante</i> vien chiamato da
Teofane e da altri, e per tale il chiamerò
anch'io in avvenire. Ma qui non terminò
la faccenda. Quetossi il rumore per
qualche tempo, ed in fine gli umori che
erano in moto di nuovo si esaltarono.
Per attestato di Teofane, irritato il senato
e popolo contro di Eracleona e di
Martina, probabilmente per la morte data
ad Eraclio Costantino, li deposero.
Ad Eracleona tagliato fu il naso, la lingua
a Martina, ed amendue furono cacciati
in esilio: con che venne a restar solo
sul trono il giovane <i>Costante</i>. Pirro patriarca,
nel mese d'ottobre, anch'egli
spaventato dalla sollevazion di popolo,
deposte le sacre vesti, e rinunziata la sua
dignità, se ne fuggì; e perciò fu eletto
in suo luogo <i>Paolo</i> patriarca di Costantinopoli.
Abbiamo da Eutichio <span class="fnote">[Eutych., in Annalib.]</span> che
Costante imperadore rispose alla lettera
già scritta da <i>Giovanni papa</i> ad Eraclio
Costantino suo padre, ed in essa gli fa
sapere di aver fatta bruciare la sposizion
della fede di Sergio. Ma a questo buon
principio non corrispose il proseguimento
della vita di questo imperadore; e noi
lo troveremo nemico aperto della santa
dottrina della Chiesa romana.
</p>

<p>
A questi medesimi tempi stimo io
probabile che appartenga la guerra mossa
in Italia dal <i>re Rotari</i> al romano imperio;
perchè niun tempo più acconcio
di questo ci si presenta per immaginare
ch'egli desse di piglio all'armi. Lo stato
miserabile degli affari dell'imperio in
Oriente, le rivoluzioni poco fa accennate
di Costantinopoli, e il discredito, in cui
probabilmente si trovava <i>Isacco</i> esarco
di Ravenna dopo le iniquità commesse
in Roma, paiono motivi che l'inducessero
nell'anno presente a rompere la pace
coi Greci. Dissi la pace, e volli dir la
tregua, che Rotari verisimilmente non
si sentì voglia di confermare più oltre;
oppure egli non era sì delicato come i
suoi predecessori. Ora abbiamo da
<span class="pagenum"><a id="Page_1228"></a>[1228]</span>
Fredegario <span class="fnote">[Fredegar., in Chronic., cap. 71.]</span> che correva già il quinto anno,
dacchè la regina <i>Gundeberga</i> stava
rinchiusa in una camera del regal palazzo
di Pavia, quando capitò colà un ambasciatore
di <i>Clodoveo II</i> re de' Franchi,
succeduto a <i>Dagoberto</i> re suo padre
nella Neustria e nella Borgogna. Il suo
nome era <i>Aubedo</i>. Avendo egli intesa la
disgrazia della regina, da cui in occasione
d'altre ambascerie era stato benignamente
accolto, da sè si mosse a rappresentare
al re Rotari, che quella principessa
era parente dei re franchi, e che
farebbe cosa grata a quel re rimettendola
in libertà e nel suo grado d'onore;
e tanto più convenir questo al decoro di
esso re Rotari, perchè dalle mani di lei
egli avea ricevuto il regno. Ottimo effetto
produsse questa rappresentanza.
Gundeberga ricuperò la sua libertà, fu
rimessa sul trono, e le furono restituite
le ville e rendite che dianzi ella godeva.
E buon per Aubedo, che ne fu largamente
rimunerato dalla regina. All'anno 632
abbiam veduto un somigliante avvenimento
di questa regina: laonde si
potrebbe quasi dubitare di qualche abbaglio
in Fredegario. Fino a questi tempi
le città del lido ligustico erano state
costanti nella fedeltà al romano imperio,
nè i re longobardi aveano loro data
molestia, in vigor della tregua che lungo
tempo era durata fra essi e gl'imperadori.
O per i motivi addotti, o per altri,
che la storia ha taciuto, in quest'anno
credo io, che Rotari dasse di piglio all'armi.
Fredegario, dopo aver narrata
l'ambasceria suddetta, seguita a far questo
racconto. Nè dia fastidio ch'egli
tratti di ciò all'anno 630, perchè quello
storico negli avvenimenti stranieri non
osserva la cronologia, e talvolta in un
fiato mette insieme i fatti accaduti sotto
anni diversi. Osservasi che all'anno
precedente 629 egli narra la morte dell'imperadore
Eraclio; eppure questi finì
di vivere nell'anno presente 641. Racconta
nel suddetto anno 630 l'ambasciata
<span class="pagenum"><a id="Page_1229"></a>[1229]</span>
mandata a Pavia dal re <i>Clodoveo II</i>,
il quale pure succedette a <i>Dagoberto</i> suo
padre nell'anno 658. Dice dunque Fredegario
che il re <i>Rotari</i> (da lui appellato
<i>Crotario</i>) portatosi coll'esercito nel
litorale ligustico, prese le città di <i>Genova</i>,
d'<i>Albenga</i>, di <i>Varicotti</i> (oggidì <i>Varigotti</i>
presso la città di Noli, la quale
verisimilmente sorse dalle rovine di
quella città), di <i>Savona</i>, di <i>Oderzo</i> e di
Luni. Ma lo storico fa quivi un brutto
salto, mischiando <i>Opitergio</i>, ossia <i>Oderzo</i>
(città una volta, ed ora terra del
Friuli) coi luoghi del litorale ligustico.
Di esso si parlerà fra poco. Aggiunge
ch'egli saccheggiò, devastò e smantellò
le suddette città, conducendo prigionieri
quegli abitanti: segno che doveva essere
ben forte in collera contro d'essi. Di
tali conquiste fatte da Rotari si trova
menzione anche presso Paolo Diacono,
raccontando egli che questo re prese
tutte le città de' Romani, che sono da
Luni, città della Toscana, sino ai confini
del regno della Francia. E qui merita
d'esser osservato che, dacchè vennero
in Italia i Longobardi, l'arcivescovo di
Milano si ritirò a <i>Genova</i>, e quivi seguitarono
a stare fino a questo tempo anche
gli altri suoi successori, trovandosi
negli antichi cataloghi dei medesimi arcivescovi,
pubblicati dai padri Mabillone
e Papebrochio, e da me ancora <span class="fnote">[Rer. Italic. Scriptor., part. 2, tom. 1, pag. 228.]</span>, che
<i>Lorenzo II</i>, <i>Costanzo</i>, <i>Deusdedit</i> ed <i>Austerio</i>,
arcivescovi di Milano, ebbero la
sepoltura in Genova. Dal che si può argomentar
la moderazione dei re longobardi,
che padroni della nobilissima città
di <i>Milano</i>, si contentavano che quegli
arcivescovi avessero la lor permanenza
in <i>Genova</i> città nemica, perchè ubbidiente
all'imperadore. Ma dacchè Genova
venne alle mani del re Rotari, non veggiamo
i susseguenti arcivescovi seppelliti
se non nelle chiese di Milano.
</p>

<p>
Seguita a dire Paolo Diacono, che
Rotari dipoi s'impadronì a forza d'armi
di <i>Oderzo</i>, città posta fra Cividal del
<span class="pagenum"><a id="Page_1230"></a>[1230]</span>
Friuli e Trivigi, che fin allora in quelle
parti s'era mantenuta esente dall'unghie
de' Longobardi. Abbiamo da Andrea
Dandolo <span class="fnote">[Andreas Dandolus, in Chronicon., tom. 12,
Rer. Ital.]</span> che in questa occasione <i>Magno</i>
vescovo di Oderzo, uomo santo,
col suo popolo si ritirò in una delle isole
della Venezia, e quivi fondò una città
che dal nome dell'imperadore <i>Eraclio</i>
appellò <i>Eraclea</i>, e quivi coll'autorità di
papa <i>Severino</i> e del patriarca gradense
<i>Primigenio</i> fissò la sua sedia. Se il Dandolo,
che scrisse circa l'anno 1330 la
sua Cronica, fosse autore più antico, si
potrebbe dedurre da questo racconto
che la presa di Oderzo fosse seguita prima
di quest'anno. Ma in fatti tanto lontani
dai suoi tempi non è molto sicura
l'asserzione di questo scrittore. E tanto
più che vedremo dopo alcuni anni la
distruzione di Oderzo, per cui veramente
il popolo di quella città fu costretto a
sloggiare. Però tengo io per fabbricata
prima di questo la città eracleense. Che
poi la traslazion di quella sedia fosse
fatta coll'approvazione di papa <i>Severino</i>,
se l'immaginò il Dandolo, perchè a' tempi
di lui la credette succeduta, e stimò
ancora che questo papa campasse due
anni, quattro mesi e otto giorni: il che
s'è veduto che non sussiste. Aggiunge
esso Dandolo che anche <i>Paolo</i>, vescovo
di Altino, in questi tempi passò col suo
popolo e colle reliquie in Torcello e nelle
isole adiacenti, dove anch'egli pose la
sua residenza, e che gli succedette <i>Maurizio</i>,
il quale, col consenso del patriarca
gradense e del popolo, ottenne un privilegio
dal suddetto papa Severino. Ma
finchè non si producano documenti che
comprovino tante azioni fatte da questo
papa nel pontificato di due soli mesi,
sarà a noi lecito di sospendere qui la
credenza non già del fatto, ma del tempo
di questo fatto. S'egli è poi vero ciò che
Paolo Diacono racconta di <i>Arichi</i>, ossia
di <i>Arigiso</i> duca di Benevento, cioè ch'egli,
dopo cinquant'anni di governo, lasciò
<span class="pagenum"><a id="Page_1231"></a>[1231]</span>
di vivere, bisogna ben dire che
morisse vecchio <span class="fnote">[Paulus Diaconus, lib. 4, cap. 45.]</span>. Restò suo successore
e duca <i>Ajone</i> suo figliuolo, ma di testa
poco atta a regger popoli. Perciocchè
avendolo Arigiso suo padre molto dianzi
inviato a Pavia, per inchinare il re <i>Rotari</i>,
egli nel viaggio volle visitar l'esarco,
e vedere le grandezze di Ravenna.
Ora comunemente fu creduto che i Greci
in tale occasione gli dessero una bevanda,
per cui talora andava fuori di sè,
e da lì innanzi non fu mai sano di mente.
Arigiso prima di morire raccomandò
al popolo <i>Radoaldo</i> e <i>Grimoaldo</i> figliuoli
di <i>Gisolfo</i> già duca del Friuli, rifuggiti
presso di lui, con aggiugnere ch'erano
anche più idonei al governo che non era
suo figliuolo: segno che l'elezion di quei
duchi dipendeva dal popolo, e la confermazione
apparteneva al re de' Longobardi.
</p>
<hr />
</div>

<div class="chapter">
<h2 class="hidden"><a id="DCXLII"></a>DCXLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Teodoro</span> papa 1.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 2.</td>
  </tr>
  <tr>
    <td><span class="smcap">Rotari</span> re 7.</td>
  </tr>
</table>

<p>
Dovrei qui io notare il consolato di
<i>Costantino</i>, ossia <i>Costante</i> Augusto, preso
nell'anno presente, e proseguire distinguendo
i susseguenti col <i>post consulatum</i>.
Ma perchè si scorge oramai di niuna
conseguenza un tal rito, me ne dispenserò
in avvenire. Essendo rotta la tregua
fra i Romani e Longobardi, siccome abbiamo
detto, e continuando il re Rotari
le sue conquiste, <i>Isacco</i> esarco di Ravenna,
unì quante soldatesche potè per
assalire il dominio de' Longobardi, e
farli desistere da ulteriori progressi. Venne
dunque a dirittura alla volta di Modena,
ch'era allora frontiera del paese
longobardo, verso le città dell'esarcato
di Ravenna. Ma trovò l'armata del re
Rotari, che s'era postata al fiume <i>Scultenna</i>,
appellato oggidì da noi <i>Panaro</i>,
ma che ritiene nella montagna l'antico
<span class="pagenum"><a id="Page_1232"></a>[1232]</span>
suo nome. Si venne dunque ad una giornata
campale, in cui, per attestato di
Paolo Diacono <span class="fnote">[Paulus Diaconus, lib. 4, cap. 47.]</span>, ebbero la peggio i
Romani. Ottomila di essi rimasero estinti
sul campo; agli altri le gambe salvarono
la vita. Di ciò che succedesse dopo
questa vittoria, a noi non resta memoria
alcuna. Cessò di vivere nel presente anno
<i>Giovanni IV</i> papa, degno di gran lode
per la sua singolar carità, la quale penetrò
fino in Istria e Dalmazia. Avevano
gli Schiavoni Gentili fatto di varie scorrerie
in quelle provincie cristiane, e menata
via gran quantità di schiavi. Stese
il piissimo pontefice le mani della misericordia
a quella povera gente, e mandata
colà per mezzo di <i>Martino</i> abate una
buona somma di denaro, si studiò di
riscattarne quanti mai ne potè. Questo
Martino abate viene chiamato <i>santissimo
e fedelissimo</i> da Anastasio bibliotecario,
senza che noi sappiamo di qual monistero
egli avesse il governo. Ma la storia
d'Italia in questi tempi è troppo mancante,
ommettendo essa i grandi, non che
i minuti avvenimenti d'allora. Succedette
nella cattedra di san Pietro <i>Teodoro</i>
di nazione greco, nel dì 24 di novembre,
secondo i conti del Pagi. E fino al presente
anno condusse <i>Fredegario</i> la storia
sua dei Franchi. Abbiamo poi da Paolo
Diacono <span class="fnote">[Idem, ibid., cap. 46.]</span> che <i>Aione</i> duca di Benevento
governò solamente <i>un anno e cinque mesi</i>,
assistito da <i>Radoaldo</i> e <i>Grimoaldo</i>,
dei quali abbiam parlato di sopra. Accadde
che gli Sclavi, o Schiavoni, i quali
è da credere che avessero presa se non
tutta la Dalmazia, almeno parte d'essa,
vennero con una gran parte di navi per
bottinare vicino alla città di Siponto.
Essendosi accampati in quelle parti, ed
avendo fatte delle fosse, coperte intorno
ai loro alloggiamenti, il duca Aione andato
contra d'essi per isloggiarli, cadde
col cavallo in una di quelle fosse, ed accorrendo
gli Schiavoni, fu con alquanti
dei suoi quivi miseramente ammazzato.
<span class="pagenum"><a id="Page_1233"></a>[1233]</span>
<i>Radoaldo</i>, che non era ito col duca, avuto
avviso della di lui sventura, accorse tosto
colà, e parlando agli Schiavoni come
un d'essi nella lor lingua, gli addormentò,
con fare loro credere che non
v'era più pericolo. Dopo di che con tutti
i suoi si scagliò loro addosso, ne fece
una gran strage, e forzò quei che vi restarono
alla fuga. Venne appresso il
medesimo <i>Radoaldo</i> figliuolo di Gisolfo
già duca del Friuli, proclamato <i>duca di
Benevento</i>.
</p>
<hr />
</div>

<div class="chapter">
<h2 class="hidden"><a id="DCXLIII"></a>DCXLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Teodoro</span> papa 2.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 3.</td>
  </tr>
  <tr>
    <td><span class="smcap">Rotari</span> re 8.</td>
  </tr>
</table>

<p>
Fino a questi tempi il regno de' Longobardi
s'era governato con leggi non
iscritte, il che vuol dire piuttosto con
usi e consuetudini che non leggi. Ora il
re <i>Rotari</i> <span class="fnote">[Paulus Diaconus, lib. 4, cap. 4.]</span>, principe non men bellicoso
che amante della giustizia, veggendo le
oppressioni che i più forti faceano ai
deboli, prese la risoluzione di ridurre in
un corpo le leggi longobardiche col consiglio
e consenso dei grandi del regno,
de' giudici e dell'esercito, levando le cose
superflue, e mandando le malfatte, e supplendo
a quel che mancava. Diede il nome
di <i>Editto</i> a questo corpo di leggi, e d'esso
codice si servì poi da lì innanzi la nazion
longobarda. Riesce probabile che a questa
lodevol impresa egli fosse mosso anche
dall'esempio fresco di Dagoberto,
che avea compilato le leggi de' Franchi,
degli Alamanni e della Baviera. L'anno
in cui fu pubblicato questo editto, si trova
espresso in vari testi, e specialmente
in quello della Biblioteca ambrosiana,
pubblicato dal dottor Bianchi <span class="fnote">[Blancus, in Not. ad Paul. Diacon., lib. 1,
cap. 14.]</span>, e nel
Codice della Biblioteca estense, di cui
mi son servito io per l'edizion d'esse
leggi <span class="fnote">[Rerum. Italicar. Scriptor., part. 2, tom. 1.]</span>, colle seguenti note cronologiche:
<span class="pagenum"><a id="Page_1234"></a>[1234]</span>
<i>Anno Deo propitiante regni mei octavo,
aetatisque trigesimo octavo, Indictione
secunda, et post adventum in provinciam
Italiae Longobardorum anno septuagesimo
sexto, Ticini in palatio.</i> Nel fine di
esse leggi viene ordinato che per le cause
già terminate non si ammetta revisione:
<i>Quae autem non sunt finitae ad
praesentem vigesimam secundam diem
mensis hujus novembris indictione secunda
inchoatae, per hoc nostrum edictum
finiantur.</i> Manifesta cosa è che l'<i>Indizione
seconda</i> cominciò nel settembre
dell'anno presente. Similmente computati
<i>settantasei anni</i> dall'ingresso dei
Longobardi in Italia, succeduto nell'anno
568, si giugne al presente anno 643.
Per conseguente, in quest'anno il re Rotari
pubblicò le leggi longobardiche, e
in questo ancora correva l'<i>anno ottavo</i>
del suo regno: da che si scorge essere
stato con tutta ragione fissato il principio
del suo regno nell'anno 636. Io so
che il padre Pagi <span class="fnote">[Pagius, Crit. Baron. ad ann. 638, n. 7.]</span> pretende che Rotari
fosse creato re nell'anno 630, perchè
s'era messo in testa che Sigeberto
istorico fosse fin più di Paolo Diacono
informato degli affari de' Longobardi.
Ma le note cronologiche suddette abbattono
affatto questa pretensione; e se il
Pagi vuol a suo talento correggerle e
mutarle per sostenere l'opinion di Sigeberto,
autore, il quale, oltre all'essere
vivuto circa l'anno 1100, cioè tanto
lungi da questi tempi, non ebbe altro
scrittore delle cose longobardiche da
seguitare, fuorchè lo stesso Paolo Diacono:
sanno gli eruditi che dai documenti
contemporanei si han da emendare
gli storici posteriori, e non già fare
al rovescio. E tanto meno possiam qui
seguitar Sigeberto, perchè egli mette
nell'anno 630 l'assunzione al trono di
<i>Rotari</i>, con dire ch'egli succedette al re
<i>Adaloaldo</i>: errore massiccio, essendo
evidente che fra Adaloaldo e Rotari regnò
il re <i>Arioaldo</i>. Vien riferita a questo
anno dal suddetto Pagi una bolla di papa
<span class="pagenum"><a id="Page_1235"></a>[1235]</span>
Teodoro in favore di <i>Bobuleno</i> abbate
di Bobbio, pubblicata dall'Ughelli <span class="fnote">[Ughell., Ital. Sacr., tom. 4 in episc. Bob.]</span> o
dal Margarino <span class="fnote">[Margarin., Bullar. Casinens., tom. 1, constitut.
3.]</span>. Le note cronologiche
son queste: <i>Data IV nonas maji, imperii
domini piissimi Augusti Constantini anno
secundo, consulatus primo, Indictione I;
anno Domini DCXLIII.</i> L'Ughelli tralasciò
l'anno dell'Incarnazione, perchè
ben sapeva che non era per anche in
uso nella Chiesa romana l'era nostra
volgare; e veramente, tolto questo, le
note suddette han tutta l'aria di una
veneranda antichità. Ma è da vedere se
il papa potesse chiamar <i>figlio nostro</i> il re
Rotari, che, siccome ariano, non era figliuolo
della Chiesa cattolica. E se abbia
dell'affettazion il dirsi in essa Bolla, che
nel monistero di Bobbio si contavano
<i>cento cinquanta monaci</i>. Oltre di che, in
una storia citata dall'Ughelli son detti
<i>cento quaranta</i>. Ma certo non può sussistere
quel concedersi dal sommo pontefice
Teodoro, <i>ut liceat abbati ejusdem
venerabilis loci mitra et aliis pontificalibus
uti</i>. Passarono dei secoli dipoi prima
che fosse accordata dalla santa Sede
la <i>mitra</i> con gli altri ornamenti pontificali
agli abbati. Merita ancora riflessione
il concedersi quivi, che l'abbate d'esso
monistero <i>infra sacra mysteria constitutus,
signacula sanctae Crucis valeat praemuniri</i>.
Il Margarino legge: <i>Infra sacra
ministeria</i>, ec, <i>populum valeat praemunire.</i>
Se s'intende della benedizione che
davano i vescovi, non era per anche
esteso agli abbati un sì fatto privilegio.
Tralascio altre parole, che tutte unite mi
fan dubitare della legittimità di quella
bolla; e probabilmente ne dubitò anche
il padre Mabillone, non avendo io trovato
che ne faccia menzione negli Annali
benedettini, ancorchè risponda all'Ughelli,
al quale parve strano il dirsi
quivi dal papa, che i monaci di Bobbio
erano <i>sub regula sanctae memoriae Benedicti,
reverendissimi Columbani</i>.
</p>
<hr />
</div>

<div class="chapter">
<p>
<span class="pagenum"><a id="Page_1236"></a>[1236]</span>
</p>

<h2 class="hidden"><a id="DCXLIV"></a>DCXLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLIV</span>. Indizione <span class="scp">II</span>.</td>
  </tr>
  <tr>
    <td><span class="smcap">Teodoro</span> papa 3.</td>
  </tr>
  <tr>
    <td><span class="smcap">Costantino</span> detto <span class="smcap">Costante</span>, imperadore 4.</td>
  </tr>
  <tr>
    <td><span class="smcap">Rotari</span> re 9.</td>
  </tr>
</table>

<p>
Riferì Ermanno Contratto, e poscia
il cardinal Baronio, all'anno precedente
la ribellion di <i>Maurizio</i> Cartulario
e la morte d'<i>Isacco</i> esarco. Ma perciocchè
non ben si sa l'anno preciso di tali
avvenimenti, non altro scrivendo Anastasio
bibliotecario <span class="fnote">[Anastas. Bibliothec., in Teodoro.]</span>, se non che accadde
quel fatto ai tempi di papa <i>Teodoro</i>,
chieggo io licenza di poterne far qui
menzione. Quel medesimo <i>Maurizio</i>, di
cui, siccome vedemmo nell'anno 639,
si servì <i>Isacco</i> esarco di Ravenna per
isvaligiare il tesoro della basilica lateranense,
circa questi tempi ebbe il suo
gastigo da Dio anche nel mondo di qua.
Cominciò costui a cozzare coll'esarco
medesimo; e sparsa voce in Roma che
Isacco macchinava di farsi imperadore,
raunò quanti soldati si trovavano in essa
Roma e nelle castella dipendenti da Roma,
ed anche i giudici e grandi romani,
i quali tutti con giuramento si obbligarono
di non prestar più ubbidienza al
medesimo esarco. Portata ad Isacco
questa notizia, non fu lento ad inviar
<i>Dono</i> general d'armi con quante truppe
egli potè verso Roma: segno che doveva
allora essere qualche tregua fra i Romani
e Longobardi. Giunto colà Dono, tal
fu la paura, che tutti magistrati e soldati
romani abbandonarono Maurizio, e
tennero dalla parte di Dono. Fuggito
Maurizio in santa Maria del Presepio
(oggidì santa Maria Maggiore), fu di là
levato per forza, e ben incatenato, e con
un collare di ferro al collo, insieme con
gli altri che aveano tenuta mano a questa
sollevazione, fu inviato verso Ravenna.
Ma non si tosto arrivò a <i>Ficocle</i>
(oggidì <i>Cervia</i> città), che d'ordine dell'esarco
gli fu staccata la testa dal busto,
<span class="pagenum"><a id="Page_1237"></a>[1237]</span>
e questa poi esposta sopra un palo
nel circo di Ravenna. Gli altri condotti
con esso furono posti in prigione e ben
serrati ne' ceppi. Ma mentre Isacco pensava
a gastigare anche questi colla scure,
venne a trovar lui la morte, per presentarlo
al tribunale di Dio: colpo felice
per quei ch'erano carcerati, perchè tutti
ebbero maniera d'uscire e di tornarsene
alle loro case. Leggesi presso il Rossi <span class="fnote">[Rubeus, Histor. Ravenn. lib. 4.]</span>
nella storia di Ravenna l'epitaffio greco
posto da <i>Susanna</i> sua moglie a questo
esarco, con varie lodi del suo valore,
mostrato non meno in Oriente che in
Occidente, e massimamente in aver mantenuta
salva Roma. Manco male che non
vi si parla della sua pietà, di cui certo
diede bene a conoscere d'essere privo,
allorchè stese l'empie mani a rubare i
tesori del tempio lateranense. Anastasio
aggiunge che egli ebbe per successore
nella dignità esarcale <i>Teodoro</i> patrizio
eunuco, chiamato per soprannome <i>Calliopa</i>.
Fu d'avviso il cardinal Baronio
che Anastasio in ciò s'ingannasse, constando
dagli Atti di <i>san Martino</i> papa,
che quando <i>Pirro</i>, già patriarca di Costantinopoli,
convinto da <i>san Massimo</i>
abbate, venne, siccome diremo, a Roma
(il che si crede succeduto dopo il mese
di luglio dell'anno seguente 645), <i>Platone</i>
patrizio era esarco dell'Italia. Ma
il padre Pagi pretende che <i>Teodoro Calliopa</i>
veramente succedesse ad <i>Isacco</i> in
quel ministero, e che essendo durato
poco tempo nell'uffizio, desse poi luogo
al suddetto <i>Platone</i> esarco. Quanto a me,
trovo qui del buio. Nell'epitaffio d'Isacco
si legge ch'egli governò <i>ter sex annis</i> lo
Occidente. S'egli succedette nell'anno 619
ad <i>Eleuterio</i> esarco, numerando da quell'anno
<i>diciotto anni</i>, molto prima d'ora
egli dovrebbe essere mancato di vita. Se
poi si fu nel precedente o nel presente
anno, dovrebbe fra Eleuterio e lui esserci
stato un altro esarco. Ed è ben
certo che seguì la disputa di <i>san Massimo</i>
con <i>Pirro</i> nell'anno susseguente; ma non
<span class="pagenum"><a id="Page_1238"></a>[1238]</span>
mi par già certo che nell'anno medesimo
venisse Pirro a Roma.
</p>
<hr />
</div>

<div class="chapter">
<h2 class="hidden"><a id="DCXLV"></a>DCXLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLV</span>. Indizione <span class="scp">III</span>.</td>
  </tr>
  <tr>
    <td><span class="smcap">Teodoro</span> papa 4.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 5.</td>
  </tr>
  <tr>
    <td><span class="smcap">Rotari</span> re 10.</td>
  </tr>
</table>

<p>
Intanto gli errori de' monoteliti turbavano
a dismisura la Chiesa di Dio,
<i>Paolo</i>, succeduto a <i>Pirro</i> nella cattedra
di Costantinopoli, era uno de' più gagliardi
campioni di questa eresia, benchè il
volpone con delle belle lettere a papa
<i>Teodoro</i> andasse alquanto coprendo il
suo cuor guasto. Il peggio era, che lo
imperador <i>Costante</i>, o vogliam dirlo <i>Costantino</i>,
s'era imbevuto di quella falsa
opinione, e proteggeva a spada tratta
chi combatteva per essa. La Sede apostolica,
all'incontro, costantemente tenea
per la vera dottrina, e con essa lei si univano
i vescovi dell'Africa, di Cipri e
dell'Occidente tutto. Avvenne in questi
tempi che <i>Pirro</i>, dopo aver deposto il
pastorale di Costantinopoli, ritiratosi in
Africa, quivi ebbe una disputa celebre
con <i>san Massimo</i> abbate, gran difensore
delle due volontà in Cristo, alla presenza
di molti vescovi africani e di <i>Gregorio</i>
prefetto del pretorio dell'Africa, nel
<i>mese di luglio, correndo la terza indizione</i>.
Tante ragioni addusse il dotto e santo
abbate, che Pirro si diede per vinto.
La disputa suddetta si legge stampata
negli Annali ecclesiastici del Baronio e
nelle raccolte dai concilii. Si sa dipoi
dagli Atti di <i>san Martino</i> papa e dalla
storia Miscella <span class="fnote">[Miscell., lib. 18, pag. 132, tom. 1 Rer. Ital.]</span>, che Pirro, consigliato
dai vescovi dell'Africa, sen venne a Roma,
e presentò a papa Teodoro la profession
della sua fede, dove condannava
chiunque ammetteva una sola volontà
nel Signor nostro Gesù Cristo. Le accoglienze
a lui benignamente fatte dal papa
furono molte, e suntuoso il trattamento;
<span class="pagenum"><a id="Page_1239"></a>[1239]</span>
non credo già certa la sua venuta nell'anno
presente a Roma. Teofane <span class="fnote">[Theoph., in Chronogr.]</span>
mette circa questi tempi la morte di
<i>Omaro</i> califfo, ossia principe de' Saraceni,
gran conquistatore della Persia, dell'Egitto,
della Palestina, della Soria e di
altri paesi. Un disertore persiano quegli
fu che, appostatolo quando facea orazione,
gli ficcò uno stocco nel ventre.
Ebbe per successore <i>Ulmano</i>, chiamato
da altri <i>Osmano</i>. Elmacino il fa morto
prima. Godeva in questo mentre l'Italia
una mirabil quiete, stante la pace o tregua
stabilita fra i Romani e Longobardi.
Il credito del re <i>Rotari</i> teneva in dovere
gli Unni Avari e gli Schiavoni. Dalla
parte poi dei re franchi non v'era da
temere, perchè regnavano allora <i>Clodoveo
II</i> e <i>Sigeberto II</i>, principi per l'animo
e per l'età spossati, sotto de' quali
cominciò a declinare la regale autorità,
e a crescere quelle de' maggiordomi, anzi
a crescere tanto, che giunse in fine a
detronizzare il medesimo re. Circa questi
tempi, per attestata del suddetto Elmacino <span class="fnote">[Elmacin., Hist. Saracen., lib. 1, cap. 4.]</span>,
<i>Muavia</i> saraceno, governatore
della Siria, continuava in quelle parti
la guerra contro al romano impero, e
prese molte città, delle quali non si sa il
nome.
</p>
<hr />
</div>

<div class="chapter">
<h2 class="hidden"><a id="DCXLVI"></a>DCXLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLVI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Teodoro</span> papa 5.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 6.</td>
  </tr>
  <tr>
    <td><span class="smcap">Rotari</span> re 11.</td>
  </tr>
</table>

<p>
In quest'anno, siccome s'ha dalla
Storia ecclesiastica, furono tenuti varii
concilii in Africa da quei vescovi, in proposito
dell'eresia de' monoteliti, detestata
in quelle parti al maggior segno. Scrissero
all'imperadore e a <i>Paolo</i> patriarca di
Costantinopoli, con pregarli di reprimere
i seminatori di quella abominevol dottrina,
non sapendo, o mostrando di non
sapere, che da esso Augusto e da quel
<span class="pagenum"><a id="Page_1240"></a>[1240]</span>
patriarca veniva il principal fomento
della medesima eresia. Leggonsi ancora
le loro lettere a papa <i>Teodoro</i>. Ma in
questi tempi l'Africa stessa cominciò ad
essere lacerata da interni mali. Ribellossi
contra dell'imperador Costante <i>Gregorio
prefetto del pretorio</i> in quelle provincie <span class="fnote">[Theoph., in Chronogr.]</span>,
senza che se ne sappia il perchè,
ed ebbe dalla sua quei popoli. Pensavano
i vescovi di spedire all'imperadore
un'ambasceria per li correnti affari
della Chiesa; ma non si attentarono
ad eseguire il disegno, dacchè venne loro
notizia di essere caduti in sospetto di
tener mano anch'essi alla ribellione
suddetta. Avendo poi scritto papa Teodoro
delle lettere assai forti a Paolo
patriarca di Costantinopoli, affine d'intendere
chiaramente i di lui sentimenti
intorno alle controversie presenti che
turbavano la Chiesa, costui finalmente
si cavò la maschera, ed apertamente gli
fece sapere ch'egli non riconosceva se
non una volontà in Cristo: dopo di che
il papa cominciò a pensare a procedere
contro di lui per iscomunicarlo.
</p>
<hr />
</div>

<div class="chapter">
<h2 class="hidden"><a id="DCXLVII"></a>DCXLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLVII</span>. Indizione <span class="scp">V</span>.</td>
  </tr>
  <tr>
    <td><span class="smcap">Teodoro</span> papa 6.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 7.</td>
  </tr>
  <tr>
    <td><span class="smcap">Rotari</span> re 12.</td>
  </tr>
</table>

<p>
Nuove piaghe in quest'anno si aggiunsero
alla cristianità, perciocchè i
Saraceni, padroni dell'Egitto, intesa la
ribellione e division commossa nell'Africa
da <i>Gregorio</i> prefetto del pretorio,
seppero ben profittare di un siffatto disordine.
Abbiamo da Teofane ch'essi
con una poderosa armata ostilmente
entrarono nell'Africa sotto il comando
di <i>Abdala</i> generale d'<i>Osmano</i>. Non mancò
già di farsi loro incontro con quante
forze potè il suddetto Gregorio, ma in
una battaglia sconfitto con gran perdita
di gente, fu obbligato alla fuga. Elmacino
aggiugne ch'egli vi lasciò la vita, e gli
<span class="pagenum"><a id="Page_1241"></a>[1241]</span>
dà il titolo di re, non disconvenevole,
dacchè egli s'era sottratto all'ubbidienza
del sovrano Augusto. Secondo quello
storico, sembra che gli Arabi d'allora
s'impadronissero almeno di una parte
dell'Africa. Ma per quanto, andando innanzi
vedremo, Cartagine, capitale dell'Africa
colle provincie occidentali restò
in potere degli Augusti. Le sole provincie
orientali dovettero allora soccombere
al giogo, o almeno obbligarsi a pagar
dei tributi. Dopo cinque anni di governo
venne in quest'anno a morte
<i>Radoaldo</i> duca di Benevento, a cui, per
elezione del popolo longobardo fu sostituito
<i>Grimoaldo</i> suo fratello, e figliuolo
anch'esso di <i>Gisolfo</i> già duca del Friuli.
Era Grimoaldo uomo di gran senno e
bellicoso. Vedremo a suo tempo, come
egli si servì di queste sue qualità per
accrescere la sua fortuna.
</p>
<hr />
</div>

<div class="chapter">
<h2 class="hidden"><a id="DCXLVIII"></a>DCXLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLVIII</span>. Indizione <span class="scp">VI</span>.</td>
  </tr>
  <tr>
    <td><span class="smcap">Teodoro</span> papa 7.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 8.</td>
  </tr>
  <tr>
    <td><span class="smcap">Rotari</span> re 13.</td>
  </tr>
</table>

<p>
Probabilmente a quest'anno si dee
riferire l'ordine che il cardinal Baronio
immagina dato dall'imperadore ad <i>Olimpio</i>
esarco d'Italia, di tener gli occhi
addosso a <i>Pirro</i> già patriarca di Costantinopoli,
e di guadagnarlo in favore del
monotelismo, per cui l'infelice principe
s'era troppo impegnato, sedotto da <i>Paolo</i>,
che teneva allora la cattedra d'essa
città di Costantinopoli. In esecuzione di
questi ordini, l'esarco con buone parole
trasse da Roma a Ravenna esso Pirro,
e lo indusse a ritrattar l'abiura, da lui
fatta davanti al sommo pontefice, degli
errori de' monoteliti. Ma <i>Platone</i>, e non
<i>Olimpio</i>, era tuttavia esarco, ed egli fu
che accolse Pirro in Ravenna. S'egli
poi avesse que' pretesi ordini in favore
del monotelismo, si può dubitarne per
quel che diremo all'anno seguente. Appena
si ebbe a Roma l'iniquità di Pirro,
<span class="pagenum"><a id="Page_1242"></a>[1242]</span>
forse per qualche dichiarazione da
lui insolentemente pubblicata, che <i>Teodoro</i>
papa raunò un concilio, in cui, per
attestato di Teofane <span class="fnote">[Theoph., in Chronogr.]</span>, d'Anastasio
bibliotecario <span class="fnote">[Anastas., in Theodor.]</span> e di altri, egli fu solennemente
deposto e condannato, e con
un rito non più udito, per cui si svegliò
un sacro orrore in tutto quel venerando
consesso. Cioè portatosi il pontefice al
sepolcro di san Pietro apostolo nel Vaticano,
e fattosi dare il sacrosanto calice
consecrato, stillò nel calamaio alcune
gocce del sangue del Signore, e con
quell'inchiostro sottoscrisse di propria
mano la deposizione e condanna di Pirro,
traditor della fede. Trovasi questo
rito (suggetto per altro a molte riflessioni)
praticato dipoi dal concilio ottavo
universale di Costantinopoli, allorchè fu
condannato Fozio intruso in quel patriarcato.
Sappiamo parimente da Anastasio
e dagli atti del concilio lateranense,
che papa Teodoro, veggendo pertinace
ne' suoi errori <i>Paolo</i> patriarca di Costantinopoli,
proferì anche contro di lui
la scomunica; ma non sappiamo ch'egli
condannasse ancora il <i>Tipo di Costante
Augusto</i>, siccome accuratamente dimostra
il Pagi. Ora intorno a questo tipo è
da dire, consistere esso in un editto
pubblicato verso il fine di quest'anno da
esso imperadore <span class="fnote">[Acta Concilii Lateranens. sub S. Martino.]</span>, in cui, sotto pretesto
di quietar le turbolenze insorte nella
Chiesa di Dio per cagione della controversia
intorno alle due volontà di Cristo
Signor nostro, comandò che a niuno da
lì innanzi fosse lecito il disputar di questo
argomento, nè sostenere una o due
volontà ed operazioni, sotto pena ai vescovi,
chierici, monaci e laici di perdere
le lor dignità, se non ubbidivano. Parve
a tutta prima ad alcuni plausibile questo
ripiego, ma non così parve alla santa
Sede romana ed a chiunque nudriva un
vero zelo per l'indennità della vera dottrina
della Chiesa. Ciò che ne avvenne
<span class="pagenum"><a id="Page_1243"></a>[1243]</span>
si accennerà fra poco. Intanto poco ci
volle a conoscere che l'imperadore, ad
istigazione di Paolo patriarca di Costantinopoli,
si lasciò condurre alla pubblicazione
di questo editto: e però contra
di esso Paolo andò dipoi, siccome abbiam
detto, a scaricarsi il giusto sdegno
della Sede apostolica e de' vescovi cattolici.
Ma mentre l'imperadore impiegava
così il suo tempo e i suoi pensieri intorno
alle liti ecclesiastiche con offesa di
Dio e pregiudizio della fede ortodossa,
seguitavano a perdersi le provincie cristiane
del romano imperio. Scrive Teofane <span class="fnote">[Theoph., in Chronogr.]</span>,
e seco va d'accordo Elmacino <span class="fnote">[Elmac., lib. 1, cap. 4.]</span>,
che in quest'anno <i>Muavia</i> generale
di <i>Osmano</i> principe de' Saraceni,
con una flotta di mille e settecento legni,
tra piccoli e grandi, fece una discesa
nell'isola di Cipri, occupò la città di
Costanza, sottomise tutta l'isola, e la
devastò. Udito poi che <i>Cacorizo</i>, cameriere
e capitano dell'imperadore, veniva
con una potente armata di Greci, condusse
la sua flotta verso Arado, isola
della Soria, e si pose all'assedio di quella
terra, adoperando tutte le macchine
da guerra per espugnarla. S'avvisò di
mandare un vescovo, appellato <i>Romarico</i>,
per esortarli alla resa con patti assai
vantaggiosi, altrimenti a far loro di grandi
minacce. Entrò quel vescovo nella
terra; ma que' cittadini nol lasciarono
più uscir fuori. Arrivato poi che fu il
verno, Muavia si ritirò, e se ne andò
colla sua gente a Damasco. Scrive Elmacino
che Muavia per due anni tirò
tributo dall'isola di Cipri; segno probabilmente
ch'essa non restò poi in potere
de' Saraceni. Seguita a dire il medesimo
storico che Osmano inviò <i>Abdala</i>
suo generale nella Corasana, dove si
impadronirono i Saraceni di varie città,
come <i>Naisaburo</i>, <i>Arata</i>, <i>Tusa</i>, <i>Abrima</i>, ed
altre, con arrivar fino a bere acqua del
fiume Balca. Questo fiume mette nell'Eufrate,
e pare che qui si parli di qualche
<span class="pagenum"><a id="Page_1244"></a>[1244]</span>
provincia della Mesopotamia, non
per anche presa almen tutta in addietro
dai Saraceni.
</p>
<hr />
</div>

<div class="chapter">
<h2 class="hidden"><a id="DCXLIX"></a>DCXLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCXLIX</span>. Indizione <span class="scp">VII</span>.</td>
  </tr>
  <tr>
    <td><span class="smcap">Martino</span> papa 1.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 9.</td>
  </tr>
  <tr>
    <td><span class="smcap">Rotari</span> re 14.</td>
  </tr>
</table>

<p>
Fu quest'anno l'ultimo della vita di
papa <i>Teodoro</i>, il quale, dopo aver sostenuta
con tutto vigore e decoro la dottrina
della Chiesa, passò a ricevere il premio
delle sue fatiche nel dì 13 di maggio.
Cadde la elezione del successore in
<i>Martino</i> da Todi, che si crede consacrato
nel giorno quinto di luglio. Dalla lettera XV
d'esso papa abbastanza si conosce che
il clero romano non volle aspettar lo
assenso dell'imperadore per consacrarlo,
e però col tempo pretesero i Greci
ch'egli <i>irregulariter et sine lege episcopatum
subripuisset</i>, e gli fecero la fiera
persecuzione che a suo tempo vedremo.
Questo pontefice, uno de' più riguardevoli
e vigorosi che s'abbia mai avuto
la sedia di san Pietro, ancorchè sapesse
la pena intimata da <i>Costante</i> Augusto
nel suo Tipo, pure nulla intimidito, anzi
maggiormente acceso di zelo, intimò tosto
un concilio di vescovi d'Italia, al
quale fu dato principio nel dì 5 di ottobre
dell'anno presente, nella sagrestia
della basilica lateranense <span class="fnote">[Labbe, Concilior. tom. 4.]</span>. V'intervennero
cento e cinque vescovi dell'Italia,
Sicilia e Sardegna. Al non vedere
fra essi l'arcivescovo di Milano e niuno
de' suoi suffraganei immaginò il cardinal
Baronio che il re <i>Rotari</i> ariano impedisse
loro l'intervenirvi. Risponde il
Pagi, che essendo morto tre anni prima
Rotari, questi non potè vietar loro l'andarvi;
e che la cagione è tuttavia occulta
dell'esser eglino mancati a quel
concilio. Ma Rotari era molto ben vivo
in questi tempi. Veggendosi poi tanti
altri vescovi de' ducati di Benevento,
<span class="pagenum"><a id="Page_1245"></a>[1245]</span>
Spoleti e Toscana, sudditi de' Longobardi,
che assisterono liberamente a quel
concilio, parrebbe piuttosto da dire che
per qualche altra cagione non fossero
venuti que' vescovi, e non per divieto
del re Rotari. <i>Mauro</i> arcivescovo di Ravenna,
perchè era impedito, vi mandò,
oltre ai suoi deputati, anche i vescovi
suoi suffraganei con una bella lettera,
portante la condanna de' monoteliti. Il
che è ben da notare, perchè vedremo
questo medesimo arcivescovo dopo alcun
tempo ribello alla santa sede, e si
perchè non si sa intendere, come venga
supposto che l'esarco di Ravenna patrocinasse
il monotelismo, e poi permettesse
che quell'arcivescovo co' prelati
della sua dipendenza concorresse a condannarlo.
V'intervenne anche <i>Massimo</i>
patriarca aquileiense, cioè il gradense,
ma non già l'aquileiense, ossia foro-iuliense,
perchè era risorto lo scisma per
la lite dei tre capitoli. Ora nel suddetto
celebre concilio lateranense fu a pieni
voti condannato l'errore de' monoteliti,
l'<i>Ectesi</i> dell'imperadore Eraclio e il <i>Tipo</i>
dell'imperadore Costante (chiamato ivi
<i>Costantino</i>), e proferita scomunica contro
a chi non iscomunicava e rigettava
<i>Ciro alessandrino</i>, <i>Sergio</i>, <i>Pirro e Paolo costantinopolitani</i>.
Fu in questi tempi inviato
esarco nuovo in Italia, cioè <i>Olimpio</i>,
cameriere dell'imperadore, attestandolo
chiaramente Anastasio bibliotecario <span class="fnote">[Anast. Bibliothec., in S. Martino.]</span>.
Gli fu data commissione da esso Costante
Augusto a tenore de' consigli di <i>Paolo</i>
patriarca, di portar seco il Tipo già pubblicato,
per farlo approvare e sottoscrivere
dai vescovi d'Italia e dagli altri
Italiani sudditi suoi. Che se gli riusciva
di persuadere all'esercito imperiale di
Italia di accettare esso Tipo, allora, secondo
il consiglio a lui dato da <i>Platone
glorioso patrizio</i> (che cessò di essere
esarco), mettesse le mani addosso a
<i>Martino</i> (cioè al papa), che era stato
apocrisario della sede apostolica in Costantinopoli.
Se poi si trovavano opposizioni
<span class="pagenum"><a id="Page_1246"></a>[1246]</span>
all'accettazione del Tipo, creduto
ortodosso dall'imperadore, allora Olimpio
dissimulasse, finchè potesse avere
un sufficiente esercito di Romani e Ravennati
da poter eseguire colla forza ciò
che non si poteva ottener colle buone e
colle minacce. Venne dunque l'esarco
Olimpio a Roma, e trovò appunto che si
celebrava da papa Martino il concilio
lateranense; e studiossi ben egli di dare
esecuzion a quanto gli avea comandato
l'imperadore, con tentar anche uno
scisma ma non mancò vigore nei ministri
di Dio e nel loro capo, nè unione
del popolo fedele romano col pontefice,
di maniera che, per quante arti e maneggi
costui usasse, non solamente niuno
sottoscrisse l'imperial Tipo, ma continuò
l'anatema proferito contra di esso dal
papa e dai padri. In quest'anno poi abbiam
da Teofane <span class="fnote">[Theoph., in Chronogr.]</span> che <i>Muavia</i>, generale
de' Saraceni, tornò colle sue masnade
all'isola di Arado contigua alla Soria,
e costrinse gli abitanti di quella città, dopo
un fiero assedio, a rendersi, salve le persone.
Rovesciò a terra quel Barbaro la
città, devastò tutta l'isola, con ridurla
disabitata: nel quale stato era tuttavia
ai tempi di Teofane, che fiorì nell'anno 790.
</p>
<hr />
</div>

<div class="chapter">
<h2 class="hidden"><a id="DCL"></a>DCL</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCL</span>. Indizione <span class="scp">VIII</span>.</td>
  </tr>
  <tr>
    <td><span class="smcap">Martino</span> papa 2.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 10.</td>
  </tr>
  <tr>
    <td><span class="smcap">Rotari</span> re 15.</td>
  </tr>
</table>

<p>
Giacchè non si sa l'anno preciso di
un fatto di <i>Grimoaldo</i> duca di Benevento,
sarà lecito a me il riferirlo sotto il presente.
Vennero (dice Paolo Diacono)
i Greci per ispogliare de' suoi tesori la
basilica di san Michele, posta nel monte
Gargano nella Puglia, ed oggidì nella
Capitanata <span class="fnote">[Paulus Diaconus, de Gest. Langobard.,
lib. 4, cap. 47.]</span>. Era quel paese dipendenza
del ducato di Benevento: però il duca
Grimoaldo, al primo avviso del loro tentativo,
salì a cavallo, e con quanti armati
<span class="pagenum"><a id="Page_1247"></a>[1247]</span>
potè in fretta raccogliere, fu loro addosso,
di maniera che invece di portar
via il tesoro lasciarono essi quivi le loro
vite. Mi maraviglio io di Camillo Pellegrino <span class="fnote">[Peregrinus, de Finib. Ducat. Benevent.]</span>
che metta qui in dubbio l'autorità
di Paolo Diacono, per la troppa
buona opinione ch'egli aveva de' Greci,
credendoli incapaci di questo attentato,
siccome cattolici, e stimando che piuttosto
i Longobardi ariani, i quali saccheggiarono
tempo fa il monistero casinense,
avranno dato il sacco al tempio di
san Michele nel monte Gargano. Ma non
dovea ignorar questo valentuomo di che
tempra fossero allora i Greci. Se poco
fa abbiam veduto che spogliarono il gran
tesoro della patriarcale lateranense in
Roma stessa, loro sottoposta; se vedremo
che enormi iniquità commisero fra
poco contro dello stesso romano pontefice,
capo visibile della Chiesa di Dio; e
finalmente se intenderemo gli orridi saccheggi
fatti dal medesimo Costante imperatore
in Italia e Sicilia ai suoi popoli
e alle chiese del suo dominio, potremo
poi credere incapaci i Greci di svaligiare
una basilica del paese nemico? Che se i
Longobardi nei primi anni dopo la lor
venuta in Italia, cioè prima di umanizzarsi
e incivilirsi nel dolce clima d'Italia,
arrivati a monte Casino, desertarono
quel sacro luogo, vanamente si può inferire
che da lì a moltissimi anni seguitassero
ad operar del medesimo tenore.
Benchè alcuni di quei re e moltissimi di
quella nazione tuttavia professassero lo
arianismo, pure anch'essi veneravano i
santi e rispettavano i luoghi sacri non
meno suoi che de' cattolici, posti sotto
il loro dominio. Anzi si dee notare che
essi ebbero una special divozione all'arcangelo
san Michele, e al pari de' re
franchi il presero per protettor della
loro nazione. Però nelle monete dei re
longobardi e dei duchi di Benevento
nell'uno de' lati si vede l'immagine di
esso arcangelo, al quale eziandio la pietà
dei re longobardi (e non già Costantino
<span class="pagenum"><a id="Page_1248"></a>[1248]</span>
il grande, come buonamente si figurano
alcuni storici pavesi) eresse in Pavia la
magnifica basilica, appellata oggidì di
san Michele maggiore. Sotto a quest'anno,
oppure nel seguente, Teofane <span class="fnote">[Theoph., in Chronogr.]</span>
racconta che i saraceni entrarono nella
provincia d'Isauria, fecero quivi un
grande macello di cristiani, e cinquemila
ne condussero schiavi.
</p>
<hr />
</div>

<div class="chapter">
<h2 class="hidden"><a id="DCLI"></a>DCLI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLI</span>. Indizione <span class="scp">IX</span>.</td>
  </tr>
  <tr>
    <td><span class="smcap">Martino</span> papa 3.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 11.</td>
  </tr>
  <tr>
    <td><span class="smcap">Rotari</span> re 16.</td>
  </tr>
</table>

<p>
Non si sa in qual anno accadessero
le mutazioni di governo dei ducati del
Friuli e di Spoleti. Solamente abbiamo
da Paolo Diacono, che regnando <i>Costante</i>
imperadore, da lui appellato <i>Costantino</i>,
nipote di Eraclio Augusto, venne a
morte <i>Grasolfo</i> duca del Friuli, zio paterno
di Grimoaldo duca di Benevento,
e che in quel ducato succedette <i>Agone</i>.
Similmente terminò i suoi giorni <i>Teodelapio</i>
duca di Spoleti, e fu conferito quel
ducato ad <i>Attone</i>. Questo nome di <i>Attone</i>
è il medesimo che <i>Azzo</i>, o <i>Azzone</i>, celebratissimo
negli antichissimi antenati
della serenissima casa d'Este. Bernardino
de' Conti di Campello <span class="fnote">[Campell., Istor. Spolet., lib. 12.]</span> nelle sue
storie di Spoleti crede che ad <i>Ariolfo</i> duca
di quella provincia succedesse Teodelapio
I, circa l'anno 653. Poscia circa
l'anno 655 fosse creato duca di Spoleti
<i>Grimoaldo</i>, e che circa l'anno 659 <i>Teodelapio
II</i> cominciasse a reggere quel
ducato. Ma ci vuole altro che Volfango
Lazio, autore del secolo decimosesto,
per provare che sieno stati al mondo, e
duchi di Spoleti quel <i>Grimoaldo</i> e quel
<i>Teodelapio</i> secondo. Paolo Diacono, che
ne sapea ben più del Lazio, altro <i>Teodelapio</i>
non conobbe, se non il succeduto
ad Ariolfo, nè ebbe contezza alcuna di
quel <i>Grimoaldo</i>. E va d'accordo con
<span class="pagenum"><a id="Page_1249"></a>[1249]</span>
Paolo Diacono l'antico Catalogo, da
me <span class="fnote">[Rerum Italic. Scriptor., part. 2, tom. 2.]</span> pubblicato avanti alla Cronica
del monistero farfense. Però quando non
compariscono documenti migliori, si
hanno da levare i suddetti due personaggi
dal ruolo dei duchi di Spoleti. Lo
stesso è da dire di Camillo Lilii <span class="fnote">[Lilii, Stor. di Camerino, lib. 4.]</span>, che
nelle storie di Camerino ci fa veder <i>Zotone</i>
duca di Spoleti e di Camerino succeduto
a Teodelapio. <i>Attone</i>, e non Zotone,
fu il nome del successore di Teodelapio.
È ignoto per altro il tempo, in
cui sì il suddetto <i>Agone</i> diede principio al
suo governo del Friuli, che <i>Attone</i> al
suo di Spoleti. Ma giacchè nol seppe Paolo
Diacono, neppur si può esigere che io
lo sappia. Riuscì in quest'anno ai Saraceni
di occupare interamente il regno
della Persia, perchè il re <i>Jasdegirde</i>, appellato
<i>Ormisda</i>, ultimo dei re persiani,
che s'era finora preservato nelle provincie
settentrionali di quel regno dalla
loro inondazione, terminò la carriera
dei suoi giorni: il che diede campo ai
Monsulmani saraceni d'ingoiare il resto.
Racconta Paolo Diacono <span class="fnote">[Paulus Diaconus, lib. 4.]</span> che ne' tempi
di Costante, detto Costantino, imperadore,
<i>Cesara</i> regina de' Persiani in abito
privato fuggì a Costantinopoli e si
fece battezzare. Che il re suo marito ne
mandò in traccia, e che fu scoperta in
Costantinopoli da' suoi ambasciatori;
ma ch'ella non volle tornare in Persia,
se il re suo consorte non abbracciava la
fede di Cristo. Venne il re a Costantinopoli
con sessantamila de' suoi, e tutti
presero il battesimo, avendo l'imperadore
tenuto esso re al sacro fonte: dopo
di che carichi di regali se ne tornarono
al loro paese. Le circostanze di un tal
fatto hanno tutta la cera di una favola
popolare, bevuta da Paolo Diacono; e
tanto più che di una sì riguardevole avventura
non parlano gli autori greci; e
Fredegario <span class="fnote">[Fredegar., in Chronic., cap. 9.]</span> la rapporta bensì anche
<span class="pagenum"><a id="Page_1250"></a>[1250]</span>
egli, ma la mette nell'anno 588, e ai
tempi di Maurizio imperadore. Perciò
il cardinal Baronio, il Pagi ed altri la
hanno tenuta per una fola: per tale la
tengo anch'io. Tuttavia, se mai briciolo
di verità si potesse qui immaginare, a
questi tempi non disdirebbe la conversione
del re e della regina de' Persiani
alla religione di Cristo, perchè essi allora
si trovavano in una somma depressione,
e potrebbe essere che si unissero
per via di stretti nodi coll'imperador
Costante, contro dei comuni lor nemici,
voglio dire de' Saraceni usurpatori di
tante provincie sì de' Cristiani che dei
Persiani. Par difficile che di peso fosse
inventata questa favola, e scritta da autori
antichi senza qualche principio di
verità.
</p>
<hr />
</div>

<div class="chapter">
<h2 class="hidden"><a id="DCLII"></a>DCLII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLII</span>. Indizione <span class="scp">X</span>.</td>
  </tr>
  <tr>
    <td><span class="smcap">Martino</span> papa 4.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 12.</td>
  </tr>
  <tr>
    <td><span class="smcap">Rodoaldo</span> re 1.</td>
  </tr>
</table>

<p>
Sigeberto istorico <span class="fnote">[Sigebertus, in Chron.]</span> rapporta all'anno
646 la morte di <i>Rotari</i> re dei Longobardi.
Ermanno Contratto <span class="fnote">[Hermannus Contractus. in Chron.]</span> la riferisce
all'anno 647. Ma se è vero, come Paolo
Diacono racconta, ch'egli regnò <i>anni sedici
e mesi quattro</i>, e se nell'anno 643,
per quanto s'è veduto, correva l'<i>anno
ottavo</i> del suo regno, viene a cader la
sua morte nell'anno presente. Tuttochè
ariano, fu seppellito il suo cadavere presso
la basilica di san Giovanni Batista in
Monza. Ma dopo molto tempo aperto da
uno scellerato il suo avello, fu spogliato
di tutti i suoi ornamenti. A costui apparve
san Giovanni sgridandolo per questo
misfatto, perchè sebbene Rotari non tenea
la vera fede, pure era raccomandato
a lui, e in pena gl'intimò che non sarebbe
mai più entrato nella sua basilica. E
così avvenne. Quando tentava d'entrarvi
quasi che uno gli mettesse la spada alla
<span class="pagenum"><a id="Page_1251"></a>[1251]</span>
gola gli bisognava retrocedere. Paolo Diacono
è quegli che racconta il fatto e giura
d'averlo inteso da chi lo aveva veduto.
Noi siam dispensati dal crederlo; e
pare anche strano che san Giovanni Batista,
beato in cielo, si prendesse tal cura
del sepolcro di un principe eretico,
condannato da Dio alle pene infernali.
Intanto Rotari ebbe per successore nel
regno <i>Rodoaldo</i> suo figliuolo, delle cui azioni
nulla è a noi pervenuto, perchè poco
o nulla ne seppe anche Paolo Diacono <span class="fnote">[Paulus Diaconus, lib. 4, cap. 49.]</span>.
Scrisse egli bensì, che Rodoaldo
prese per moglie <i>Gundeberga</i> figliuola del
re Agilolfo e della regina Teodelinda. Poscia
aggiunge che Gundeberga, ad imitazione
di sua madre, fondatrice della basilica
di san Giovanni Batista in Monza,
fondò anch'ella in Pavia una basilica in
onore del medesimo precursore, e mirabilmente
l'arricchì di ornamenti d'oro
e d'argento, e di preziosi arredi, con
essere poi stata seppellita ivi al tempo
della sua morte. Finalmente scrive che
questa regina venne accusata di adulterio
al re suo consorte. In difesa della di lei
castità uno de' di lei servi per nome Carello
fece istanza al re, ed ottenne di poter
fare duello coll'accusatore, il quale
restò ucciso nel campo in faccia di tutto
il popolo. Questo servì, secondo la sciocca
opinione di quei tempi, a dichiarar
innocente la regina, a cui perciò fu restituito
il grado ed onore primiero. Ma bisogna
qui che il buon Paolo Diacono si
contenti di dire ch'egli si è ingannato
all'ingrosso. Siccome prima d'ora fu diligentemente
osservato dal cardinale Baronio <span class="fnote">[Baron., Annal. Eccl., ad ann. 659.]</span>,
e poscia dal Pagi <span class="fnote">[Pagius, Crit. Baron.]</span>, non può
sussistere che <i>Gundeberga</i> figliuola del re
Agilolfo fosse presa per moglie dal re
<i>Rodoaldo</i>, perchè, siccome s'è veduto di
sopra coll'autorità di Fredegario scrittore
più antico (ed anche contemporaneo
di essa <i>Gundeberga</i>, se vogliam credere
ai letterati francesi), questa principessa
<span class="pagenum"><a id="Page_1252"></a>[1252]</span>
fu maritata in prime nozze con <i>Arioaldo</i>
duca di Torino, creato poscia re
dei Longobardi nell'anno 625. Passò dipoi,
per attestato del medesimo storico,
alle seconde nozze col re <i>Rotari</i> nell'anno
646, e, per conseguente, non potè essere
moglie di <i>Rodoaldo</i> re, figliuolo di
esso Rotari. Certo si può dubitar della
età di Fredegario; ma non par già che si
possa dubitare della di lui asserzione intorno
ai matrimonii di Gundeberga. E
per conto dell'accusa contro la di lei
onestà, e del duello per cagion d'essa
fatto, meglio è attenersi allo storico francese,
che lo dice avvenuto a' tempi di <i>Arioaldo</i>,
e non già per imputazione d'adulterio,
ma per altro motivo siccome
abbiam detto all'anno 629, 632 e 641.
</p>

<p>
Circa questi tempi (se pure non fu
nell'anno susseguente), per attestato di
Teofane <span class="fnote">[Theoph., in Chronogr.]</span>, <i>Pasagnate</i> patrizio dell'Armenia
si ribellò all'imperadore Costante,
e fece lega col figliuolo di <i>Muavia</i> generale
dei Saraceni. Corse l'imperadore a
Cesarea di Cappadocia, per essere più
alla portata di soccorrere quel paese;
ma veggendo disperato il caso, se ne tornò
assai malcontento a Costantinopoli.
Abbiamo ancora da Anastasio bibliotecario <span class="fnote">[Anastas. Bibliothec., in Vita S. Martini.]</span>
un fatto, taciuto dagli altri storici,
ma assai importante per le cose di Italia.
Cioè che i Saraceni prima d'ora
aveano fatta una irruzione in Sicilia, ed
ivi fissato il piede; perlochè fu spedito
ordine ad <i>Olimpio</i> esarco d'Italia di passar
con una flotta colà per iscacciarne
que' ribaldi. Era tornato dianzi questo
esarco a Roma con segreta incumbenza
di mettere le mani addosso al buon papa
<i>Martino</i>, e certo non tralasciò arte e diligenza
alcuna per eseguire l'empio disegno.
Ma conoscendo pericoloso questo
attentato, a cagion dell'amore e rispetto
professato ad esso vicario di Cristo non
men dal popolo che dall'esercito romano,
andarono a voto le sue trame, ancorchè
lungo tempo si fermasse in Roma.
<span class="pagenum"><a id="Page_1253"></a>[1253]</span>
Ricorse in fine al tradimento, e fingendo
un divoto desiderio d'essere comunicato
per mano del medesimo santo
papa, si portò a tal fine alla messa solennemente
celebrata da lui in santa Maria
Maggiore. Avea commissione una delle
guardie dell'esarco, allorchè il pontefice
se gli accostava per dargli la sacra particola,
di ammazzarlo. Ma Iddio non permise
così orrendo eccesso; perciocchè
miracolosamente quello sgherro non vide
nè quando il pontefice diede la pace, nè
quando porse la comunione all'esarco:
cosa ch'egli dipoi attestò con giuramento
a varie persone. Veggendo adunque
Olimpio che la mano di Dio era in favore
del santo pontefice, riconobbe il suo
fallo, ed accordatosi seco, gli rivelò tutto
quanto era stato ordinato a lui dall'imperadore,
e da lui tentato fino a quel
tempo. S'era con ciò rimessa la pace in
Roma quando arrivò ordine a questo
esarco di raunar l'esercito e di passare
con esso in Sicilia per procurar di sloggiare
i perfidi Saraceni. V'andò egli, ma
per sua mala ventura vi andò, perchè lo
esercito suo restò sconfitto, ed egli appresso
per l'affanno e per una malattia sopraggiuntagli
pagò l'indispensabil tributo
della natura. E qui convien osservare,
come si ha dalla relazione <span class="fnote">[Labbe, Concilior., tom. 6, pag. 68.]</span> dell'empia
persecuzione che vedremo fatta a papa
Martino, fra gli altri falsi reati apposti
a quel buon pontefice, esservi stato
ancor questo, cioè ch'egli avea congiurata
con Olimpio la rovina dell'imperadore,
e però <i>Doroteo</i> patrizio della Cilicia
gridò ch'esso papa Martino <i>solus subvertit
et perdidit universum Occidentem
et delevit; et revera unius consilii fuit
cum Olympio, et inimicos homicida imperatoris
et romanae urbanitatis</i>. Sicchè la
pace fatta fra lui e l'esarco Olimpio, e
la rotta dell'esercito imperiale in Sicilia
diventarono delitti dell'ottimo papa: che
per altro non si sa che alcuno in Italia
in questi tempi si sollevasse contro dell'imperadore.
Iniqui Greci, non si può
<span class="pagenum"><a id="Page_1254"></a>[1254]</span>
qui non esclamare, e di lunga mano più
iniqui per quello che racconteremo nell'anno
susseguente. Dico così, acciocchè
il lettore sempre più venga scorgendo
che i Longobardi tanto villaneggiati da
alcuni scrittori, erano ben divenuti padroni
migliori e re più discreti che i Greci.
</p>
<hr />
</div>

<div class="chapter">
<h2 class="hidden"><a id="DCLIII"></a>DCLIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLIII</span>. Indizione <span class="scp">XI</span>.</td>
  </tr>
  <tr>
    <td><span class="smcap">Martino</span> papa 5.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 13.</td>
  </tr>
  <tr>
    <td><span class="smcap">Ariberto</span> re 1.</td>
  </tr>
</table>

<p>
Per le ragioni addotte dal padre Pagi <span class="fnote">[Pagius, Crit. Baron.]</span>,
succedette in quest'anno la lagrimevol
scena di san <i>Martino</i> papa, e non
già nell'anno 650, come si figurò il porporato
annalista. O sul fine dell'anno
precedente, o nel principio di questo, fu
mandato a Ravenna il nuovo esarco di
Italia, <i>Giovanni Calliopa</i>. Ch'egli prima
avesse esercitata questa carica, si può
tuttavia dubitare col suddetto cardinal
Baronio, ancorchè Anastasio lo dica. Già
covava l'imperador <i>Costante</i> non poco
fiele contro del sommo pontefice Martino,
perchè senza il suo consentimento era
seguita la di lui consecrazione. Crebbe
poi a dismisura l'odio, dacchè l'intrepido
papa nel concilio lateranense avea
proferita solenne sentenza contro il monotelismo,
contro il Tipo dello stesso Costante
imperadore, e contro i patriarchi
di Costantinopoli, protettori di quella eresia.
<i>Paolo</i> allora patriarca non lasciava di
soffiar nel fuoco. Però venne il novello
esarco, conducendo seco l'esercito ravennate,
e con ordine risoluto di far prigione
il papa. A questo effetto egli giunse
a Roma nel dì 15 di giugno dell'anno
presente. Ben sapeva il pontefice quel che
si macchinava contro la di lui persona,
ma egli s'era già disposto a soffrir tutto.
Mandò ad incontrarlo alcuni del clero,
giacchè non potè egli muoversi, per essere
infermo fin dall'ottobre antecedente <span class="fnote">[Martin. PP. epist. 15 Concilior., tom. 6.]</span>.
Non trovando l'esarco fra essi il
<span class="pagenum"><a id="Page_1255"></a>[1255]</span>
papa, disse loro che voleva ben esser
egli ad adorarlo, cioè ad inchinarlo; ma
che stanco del viaggio non potea per allora.
Fu messo il concerto per la domenica
seguente nella basilica costantiniana,
ossia lateranense; l'esarco, per sospetto
che vi concorresse troppo popolo, si astenne
dall'andarvi. Mandò poi a dire nel
seguente lunedì al papa, che avendo inteso
come egli avea fatta adunanza di
armi, di armati e di sassi nel palazzo lateranense,
gli facea sapere ciò non essere
nè necessario, nè bene. Allora il papa
volle che que' medesimi messi andassero
a chiarirsene con visitar tutto il palazzo;
e nulla infatti vi trovarono. Avea fatto
portare esso pontefice il suo letto davanti
all'altare della basilica, ed ivi giaceva
malato. Poco stette ad arrivar colà l'esarco
Calliopa col suo esercito, armato
di lance, spade e scudi, con archi tesi,
facendo un terribil rumore. Quivi egli
sfoderò un ordine dell'imperadore, in cui
si facea sapere al clero, che Martino,
siccome papa intruso, era deposto, e che
però si venisse all'elezione d'un altro.
Ciò non succedette per allora, e sperava
anche il buon papa che non succederebbe;
perchè, dice egli in una lettera a
Teodoro, nella lontananza del pontefice
tocca all'arcidiacono, all'arciprete e al
primicerio di far le veci del papa. Avrebbe
voluto il clero opporsi, ma il santo
papa, che prima aveva abborrito ogni
preparamento di difesa, ed avrebbe voluto
morir dieci volte piuttosto che dar
occasione ad omicidii, ordinò che niun
si movesse. Fu condotto fuor di chiesa, e
perchè il clero ben s'avvide che sì empia
persecuzione veniva dalle controversie
insorte per la fede, gridò alto: <i>Sia scomunicato
chi dirà o crederà che papa
Martino abbia mutato, o sia per mutare
un sol puntino nella fede, e chi fino alla
morte non sarà costante nella fede ortodossa.</i>
Allora l'esarco, ben intendendo
che mira avessero queste parole, immantinente
rispose, che la stessa fede professata
dai Romani la professava anch'egli.
</p>

<p>
<span class="pagenum"><a id="Page_1256"></a>[1256]</span>
Non ostante la licenza data al pontefice
di condur seco chi gli era più a grado
(al che molti s'erano esibiti, ed aveano
già imbarcati i loro arnesi), egli fu
segretamente la notte del dì 19 di luglio
menato in barca, senza lasciargli prendere
seco se non sei famigli e un bicchiere.
S'incamminarono per mare a Miseno,
indi in Calabria, dopo aver fatto scala
in varie isole per tre mesi, arrivarono
finalmente a quella di Nasso nell'Arcipelago,
dove si fermarono per molti altri
mesi. Una continua dissenteria, una somma
debolezza e svogliatezza di stomaco
affliggevano il santo pontefice, a cui non
fu mai permesso di smontare in terra.
La nave gli serviva di prigione. Venivano
i sacerdoti ed altri fedeli di quella contrada
a visitarlo e consolarlo; gli portavano
anche regali di varie sorta; ma le
sue guardie sul volto suo rapivano tutto,
e strapazzavano quella gente pia, con dire
che era nemico dell'imperadore chiunque
portava amore a costui. Tale era lo
stato dell'innocente e paziente pontefice,
che non si può intendere senza fremere
contro l'empietà e prepotenza di chi ordinò
e di chi eseguì tanta crudeltà e vilipendio
di un romano pontefice sì venerato
da tutta la Chiesa di Dio. Per quanto
s'ha da Paolo Diacono, <i>Radoaldo</i> re
de' Longobardi regnò <i>cinque anni e sette
giorni</i>. Per conseguente, dovrebbe prolungarsi
la vita fino all'anno 657. Ma
perchè <i>Ariberto</i> suo successore tenne il
regno <i>nove anni</i> convien mettere, per le
ragioni che diremo, il principio del regno
di <i>Grimoaldo</i> all'anno 662, perciò
convien dire, o che Paolo, il qual veramente
poco o nulla seppe di Radoaldo,
sbagliò, oppure che esso Radoaldo regnasse
col padre la maggior parte di questo
tempo, come sospettò il padre Bacchini <span class="fnote">[Bacchinius, in Notis ad Agnell., tom. 2
Rer. Ital.]</span>;
o, finalmente, che sia guasto il testo
di Paolo, e che invece di <i>quinque regnaverat
annis</i>, s'abbia quivi da leggere
<i>quinque regnaverat mensibus</i>, come giudiziosamente
<span class="pagenum"><a id="Page_1257"></a>[1257]</span>
immaginò il signor Sassi
bibliotecario dell'Ambrosiana. In fatti,
nell'antichissima Cronichetta longobardica,
da me data alla luce nelle mie Antichità
Italiane, si legge: <i>Rodoald regnavit
mensibus VI</i>. Perciò tengo io per verisimile
che nell'anno presente egli terminasse
la vita e il corto suo regno. Fu
violenta la morte sua, perchè venne ucciso
dal marito di una donna, alla quale
egli aveva usata violenza. In luogo suo
fu sostituito <i>Ariberto</i>, figliuolo di <i>Gundoaldo</i>
duca, cioè di un fratello della buona
regina Teodelinda; con che passò lo
scettro de' Longobardi in un personaggio
di nazion bavarese; il che è da notare.
Era Ariberto buon cattolico, e però, dacchè
i Longobardi non ebbero difficoltà
ad eleggerlo per loro regnante, par ben
credibile che la maggior parte d'essi
avesse ormai abbracciata la religione
cattolica.
</p>
<hr />
</div>

<div class="chapter">
<h2 class="hidden"><a id="DCLIV"></a>DCLIV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLIV</span>. Indizione <span class="scp">XII</span>.</td>
  </tr>
  <tr>
    <td><span class="smcap">Martino</span> papa 6.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 14.</td>
  </tr>
  <tr>
    <td><span class="smcap">Ariberto</span> re 2.</td>
  </tr>
</table>

<p>
Dalla relazione <span class="fnote">[Labbe, Concilior., tom. 4, pag. 67.]</span>, che tuttavia esiste,
dei travagli di san <i>Martino</i> papa,
noi ricaviamo ch'egli fu condotto dall'isola
di Nasso a Costantinopoli, dove
giunse nel dì 17 di settembre dell'anno
presente. Quivi fu messo in carcere, e
vi stette tre mesi, senza poter parlare a
chicchessia. Nel dì 19 di dicembre dal
sacellario, ossia fiscale, ossia tesoriere
di corte, fu posto all'esame, e prodotti
gli accusatori suoi. A chi ha la forza e
vuol fare una segreta vendetta, non mancano
mai pretesti per palliare col manto
della giustizia l'iniquo suo talento. Le
vere cagioni di sì empia persecuzione
contro del santo pontefice, già le abbiam
vedute; ma si guardavano bene gli scaltri
ministri imperiali di mettere in campo
la di lui consecrazione e la condanna
<span class="pagenum"><a id="Page_1258"></a>[1258]</span>
del monotelismo. Le calunniose accuse
consistevano in dire, ch'egli avesse
congiurato con <i>Olimpio</i> esarco contro
dell'imperadore, e tenuta corrispondenza
coi Saraceni in danno dello stato: il
che ci fa conghietturare che a lui imputassero
infin la calata di que' Barbari
in Sicilia. Ridicole imputazioni. Se il
buon papa avesse nudrito di questi disegni,
non avea che da intendersi coi Longobardi
confinanti nella Toscana, e nei
ducati di Benevento e Spoleti. Avrebbono
ben essi saputo profittar di sì bella
occasione per sostenere il papa e nuocere
all'imperadore. Rispose il papa,
che se Olimpio avea mancato al suo dovere,
non avea certo un romano pontefice
forza da resistergli. E perchè egli
volle far menzione del Tipo imperiale
portato a Roma, <i>Troilo</i> prefetto lo interruppe,
dicendo che qui non si trattava
di fede, ma di delitti di stato; soggiugnendo:
<i>Noi siam tutti cristiani ed
ortodossi, tanto noi, quanto i Romani</i>. Replicò
allora il pontefice: <i>Piacesse a Dio;
ma al tribunale di Dio ve ne dimanderò io
conto un giorno</i>. In quanto ai Saraceni,
protestò di non aver mai scritte lettere a
que' nemici del cristianesimo, nè lor
mandato danaro: solamente avea data
qualche limosina ai servi di Dio che venivano
da quelle parti, ma non mai ai
Saraceni. Gli fu parimente opposto di
avere sparlato della beatissima Vergine
Maria. Di questo misfatto gli eutichiani
monoteliti soleano incolpare i cattolici,
quasichè questi fossero nestoriani. Ma
il papa pronunziò tosto scomunica contro
chi non onorava la santissima Madre
di Dio sopra ogni altra creatura, a riserva
del suo divino Figliuolo. Poi veggendo
che gli empii ministri seguitavano
a mettere in campo sì mendicate e slombate
accuse, li scongiurò di far presto
quel che intendeano di fare, perchè così
gli procurerebbono una gran ricompensa
in cielo. Levossi il sacellario, e recò
all'imperadore l'avviso dell'esame; poscia
ritornato, fece portare nel pubblico
<span class="pagenum"><a id="Page_1259"></a>[1259]</span>
cortile, dove era gran folla di popolo, il
papa in una sedia perchè, a cagione della
sua infermità, non potea camminare, e
neppur tenersi ritto in piedi. Quivi dalle
guardie gli fu levato il pallio archiepiscopale,
il mantello con tutti gli altri
abiti, in guisa che rimase quasi nudo.
Poscia, postogli un collare di ferro al
collo il trassero fuori del palazzo, menandolo
per mezzo alla città, come condannato
alla morte. Egli con volto sereno
sofferiva tante ingiurie, e la maggior
parte del popolo spettatore piangeva
e gemeva a così indegno spettacolo.
Fu condotto in prigione, e lasciato senza
fuoco, benchè allora si facesse sentire
un freddo intollerabile. Le donne
nondimeno del guardiano mosse a compassione
il posero in letto, e il coprirono
bene con panni, acciocchè si riscaldasse;
ma egli fino alla sera non potè
parlare.
</p>

<p>
Nel giorno seguente l'imperadore
fu a visitare il patriarca <i>Paolo</i>, che era
gravemente malato, e gli raccontò quanto
era avvenuto del papa. Allora Paolo,
volgendosi verso la parete, disse: <i>Oimè!
questo ancora per accrescere la condanna!</i>
Interrogato da Costante, perchè parlasse
così, rispose essere ben cosa deplorabile
il trattare in tal forma chi era
romano pontefice. E poscia scongiurollo
di non farne di più, che troppo ancor
s'era fatto. Morì da lì a poco il patriarca
<i>Paolo</i>, e trattossi di dargli per successore
<i>Pirro</i>, già deposto. Ma perciocchè
da molti gli era opposto il memoriale
da lui tempo fa esibito in Roma al
papa, in cui condannava l'errore dei
monoteliti, ed egli sparse voce che aveva
ciò fatto per violenza usata con lui,
dopo otto giorni Demostene notaio del
sacellerio fu inviato alla prigione, per
esaminar su questo punto il papa. Egli
rispose con gran fermezza, e citò i testimonii
che Pirro spontaneamente l'avea
fatto, nè gli era stato usato alcun
mal trattamento. Poi si raccomandò che
sbrigassero l'affare della sua vita; ma
<span class="pagenum"><a id="Page_1260"></a>[1260]</span>
che sapessero ch'egli non comunicava
colla Chiesa di Costantinopoli. Fino al
dì 8 del mese di settembre era stato
costante il clero romano in non voler
eleggere alcun papa, ancorchè l'imperadore
tenesse per deposto Martino, e loro
avesse intimata l'elezione di un altro.
Ma ossia che le istanze e minacce
de' ministri imperiali soperchiassero la
loro costanza, oppure, come è più probabile,
che temessero di veder comparire a
Roma qualche eretico inviato dell'imperadore
ad occupar la cattedra di san
Pietro: finalmente nel dì suddetto elessero
papa <i>Eugenio</i> di nazione romano
personaggio di gran benignità e di santi
costumi, il quale mandò tosto i suoi
apocrisarii a Costantinopoli. Ma questi
si lasciarono quasi imbrogliare dai ripieghi
inventati dai monoteliti. In questo
medesimo anno ancora fu condotto
prigione a Costantinopoli san <i>Massimo</i>
abate, quello stesso che disputò con Pirro
già patriarca, e che ito a Roma era
divenuto il braccio destro del santo pontefice
Martino. Da Roma anch'egli fu
nell'anno precedente tratto per forza, e
perseguitato poscia per più anni non per
altro delitto, se non perchè fu uno dei
più forti atleti della Chiesa di Dio contro
de' monoteliti, ancorchè ridicolosamente
fosse imputata a lui la perdita
dell'Egitto, della Pentapoli e dell'Africa,
provincie prese dai Saraceni. Nel mese
ancora di aprile di quest'anno Costante
imperadore dichiarò Augusto e collega
nell'imperio <i>Costantino</i>, chiamato per
soprannome <i>Pogonato</i>, cioè <i>barbato</i>, suo
figliuolo primogenito. Fu eziandio presa
l'isola di Rodi da <i>Muavia</i> generale dei
Saraceni <span class="fnote">[Theoph., in Chronogr.]</span>. Dicesi che il suo mirabil
colosso, che era durato in piedi per mille
trecento e settanta anni, fu allora abbattuto;
e che di quel bronzo un Giudeo
di Edessa, che lo comperò, ne caricò
novecento cammelli. L'andare adagio
a credere certe maravigliose cose
narrate dagli scrittori antichi, se lontane
<span class="pagenum"><a id="Page_1261"></a>[1261]</span>
dai lor tempi, pare che sia in obbligo di
chi desidera di non essere ingannato.
</p>
<hr />
</div>

<div class="chapter">
<h2 class="hidden"><a id="DCLV"></a>DCLV</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLV</span>. Indizione <span class="scp">XIII</span>.</td>
  </tr>
  <tr>
    <td><span class="smcap">Eugenio</span> papa 1.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 15.</td>
  </tr>
  <tr>
    <td><span class="smcap">Ariberto</span> re 3.</td>
  </tr>
</table>

<p>
Stette in prigione il santo pontefice
<i>Martino</i> sino al dì 15 di marzo del presente
anno, e di là preso ed imbarcato,
segretamente fu condotto alla città di
Chersona, o Chersonesa, luogo destinato
pel suo esilio nel Chersoneso, ossia nella
penisola, oggidì appellata la Crimea.
Dalle lettere ch'egli scrisse in questo
anno si conoscono i gravi patimenti
suoi, sì per le continue malattie, come
per la mancanza di tutte le cose, anche
di quelle che sono necessarie al vitto.
Ma finalmente venne Iddio a visitarlo,
cioè a trarlo dalle miserie del mondo
presente, per coronare e ricompensare
nell'altro l'ammirabile sua costanza
nel sostenere le vera fede e l'egual sua
pazienza in sopportar tanti travagli, per
i quali la Chiesa latina l'ha sempre onorato
ed onora qual glorioso martire, e la
greca qual insigne confessore. Succedette
la morte sua nel dì 16 di settembre del presente
anno, benchè Teofane la rapporti
più tardi; ma si celebra la festa sua nel dì
12 di novembre, giorno, in cui, trasferito
il suo sacro corpo a Roma, ebbe onorata
sepoltura. Crede il cardinal Baronio
che dopo la sua morte fosse convalidata
la elezion di <i>Eugenio</i> papa suo successore
con un consenso nuovo del clero.
Ma di ciò niun vestigio resta nella storia
antica. Certo è che Eugenio fu eletto
e riconosciuto per vero papa nell'anno
precedente, e quantunque ragion voglia
che finchè visse san Martino, s'abbia
esso da tenere per non decaduto dal
pontificato: pure fa stranezza e lo sconcerto
di questi tempi fece passare per
legittima l'elezione e consecrazione di
papa Eugenio, anche vivente san Martino.
<span class="pagenum"><a id="Page_1262"></a>[1262]</span>
A <i>Paolo</i> patriarca di Costantinopoli
defunto fu finalmente sostituito in quella
chiesa <i>Pirro</i> dianzi deposto. Ma costui
non godè se non quattro mesi e ventitrè
giorni della sua fortuna, perchè fu
chiamato da Dio al rendimento de' conti.
Dopo lui entrò in quella sedia patriarcale
<i>Pietro</i>, prete della medesima chiesa,
che la governò dodici anni e sette mesi.
A quest'anno ancora può essere che
appartenga ciò che narra Teofane dopo
la morte di Paolo patriarca: cioè che
<i>Muavia</i> general dei Saraceni fece un
gran preparamento di navi e d'armati
per procedere alla volta di Costantinopoli.
L'imperador <i>Costante</i>, anch'egli
con una buona flotta andò ne' porti della
Licia, e quivi arrivato che fu il nemico,
attaccò seco battaglia. Vi fu gran sangue;
ma infine la peggio toccò ai cristiani;
e l'imperadore, se non era l'accortezza
di un valoroso cristiano, che
trattolo fuori della capitana e messolo
travestito in un'altra nave, gli diede
campo di salvarsi colla fuga, egli cadeva
nelle mani d'essi Saraceni, che a forza
d'armi sottomisero poco appresso la
medesima capitana.
</p>
<hr />
</div>

<div class="chapter">
<h2 class="hidden"><a id="DCLVI"></a>DCLVI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLVI</span>. Indizione <span class="scp">XIV</span>.</td>
  </tr>
  <tr>
    <td><span class="smcap">Eugenio</span> papa 2.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 16.</td>
  </tr>
  <tr>
    <td><span class="smcap">Ariberto</span> re 4.</td>
  </tr>
</table>

<p>
Abbiamo da Anastasio bibliotecario <span class="fnote">[Anast. Bibliothec., in Eugen. I.]</span>
che il novello patriarca di Costantinopoli
<i>Pietro</i> inviò in quest'anno
a papa <i>Eugenio</i>, secondo il costume, lo
avviso della sua assunzione a quella cattedra,
ed insieme l'esposizion della sua
credenza. Ma era questa conceputa con
termini molto scuri, cioè colla condanna
bensì di tutte le eresie e di tutti gli
eretici, ma con ischivare furbescamente
la controversia delle due volontà che la
Chiesa romana maestra dell'altre riconosceva
nel Signor nostro Gesù Cristo,
<span class="pagenum"><a id="Page_1263"></a>[1263]</span>
ed avevano anche riconosciuto i santi
padri. Non il solo clero, ma, quel che è
più ad ammirare, anche il popolo romano,
zelante per la conservazione della
vera dottrina, fece una specie di sollevazione,
con rigettare strepitosamente
la lettera sinodica d'esso patriarca. Erano
sì gli uni che gli altri disgustati forte
contro de' patriarchi di Costantinopoli,
ben conoscendo che loro si doveva attribuire,
se non la nascita, almeno il
fomento e l'ingrandimento dell'eresia
de' monoteliti, e che dalla loro istigazione
erano proceduti tutti gli strapazzi e
le crudeltà usate dall'imperador Costante
al santo degnissimo pontefice Martino.
E se non fosse stata questa persuasione
in Roma, è da credere che non
avrebbe avuta la Sede apostolica tanta
pazienza verso di un Augusto persecutore
della Chiesa e del capo visibile di
essa. Andò tanto innanzi la commozion
del clero e popolo suddetto, che non
permisero a papa Eugenio di celebrar
messa nella basilica di santa Maria al
Presepio, oggidì santa Maria Maggiore,
finchè non si fu obbligato di non accettar
la lettera suddetta del patriarca Pietro.
Volle in quest'anno Iddio rintuzzare
alquanto la superbia de' Saraceni e
frenare il corso impetuoso delle conquiste,
che oramai minacciavano l'Italia
stessa e le provincie che restavano in
Oriente del romano imperio. Perciocchè
il loro califa, ossia principe <i>Osmano</i> ossia
<i>Otmano</i>, per far la relazion di Teofane <span class="fnote">[Theoph., in Chronog.]</span>
e di Elmacino <span class="fnote">[Elmacinus, Hist. Sarac., lib. 1. cap. 4.]</span>, fu ucciso dai
suoi: per la qual morte nacque gran divisione
fra quei Barbari. <i>Alì</i>, genero di
Maometto, era sostenuto per succedere
nel califato dai Monsulmani, cioè Arabi
e Saraceni dell'Arabia e della Persia; e
veramente dopo avere abbattuta la fazion
dei parenti ed amici d'Otmano, ebbe
il principato. Ma <i>Muavia</i>, col favore
de' Saraceni della Soria e dell'Egitto,
prese l'armi e disputò l'imperio all'altro
<span class="pagenum"><a id="Page_1264"></a>[1264]</span>
con essere durata gran tempo quella
guerra civile fra loro. Di questi fatti
chi fosse curioso, non ha che a leggere
l'antico Elmacino nella sua Storia saracenica,
e massimamente il moderno Erbelot
franzese nella sua Biblioteca orientale,
che anche più diffusamente dell'altro
ne tratta. Tali dissensioni fra quei
popoli, divenuti ormai il terrore dell'Asia
e dell'Europa, lasciarono per
qualche tempo respirare il romano imperio,
e può essere che i Greci e Romani
si prevalessero di questa congiuntura
per cacciarli fuori di Sicilia, giacchè non
apparisce che da lì innanzi avessero signoria
alcuna in quell'isola. Terminò
in quest'anno il corso di sua vita <i>Sigeberto</i>,
re de' Franchi, con lasciar dopo
di sè un piccolo figliuolo appellato <i>Dagoberto
II</i>, ch'egli raccomandò alla cura
di <i>Grimoaldo</i>, suo maggiordomo, cioè ad
un infedele e traditore, il quale usurpò
al legittimo signore la corona per metterla
in testa a <i>Childeberto</i> suo figliuolo.
Ma Dio il pagò di buona moneta. Preso
egli da <i>Clodoveo II</i> re di Parigi, finì nei
tormenti la vita, e fu deposto il di lui
figliuolo. Mancò di vita poco dipoi esso
<i>Clodoveo II</i>, e pervenne il regno a <i>Clotario
III</i> di lui figliuolo.
</p>
<hr />
</div>

<div class="chapter">
<h2 class="hidden"><a id="DCLVII"></a>DCLVII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLVII</span>. Indizione <span class="scp">XV</span>.</td>
  </tr>
  <tr>
    <td><span class="smcap">Vitaliano</span> papa 1.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 17.</td>
  </tr>
  <tr>
    <td><span class="smcap">Ariberto</span> re 5.</td>
  </tr>
</table>

<p>
Nel primo giorno di giugno di questo
anno venne a morte papa <i>Eugenio</i>,
dopo aver governata la Chiesa romana
per due anni, otto mesi e ventiquattro
giorni. Stette vacante la sede pontificia
un mese e ventinove giorni, e finalmente
fu consecrato papa <i>Vitaliano</i>, nativo
di Segna, città episcopale della Campania.
Abbiamo da Anastasio bibliotecario <span class="fnote">[Anastas., in Vitalian.]</span>
ch'egli spedì tosto i suoi apocrisarii
a Costantinopoli, per significare
<span class="pagenum"><a id="Page_1265"></a>[1265]</span>
la sua assunzione al papato ai due imperadori
<i>Costante</i> e <i>Costantino</i>. Siccome
papa <i>Eugenio</i> non avea scritto a
<i>Paolo</i> allora patriarca di Costantinopoli,
così neppur egli pare che scrivesse a
Pietro succeduto nel governo di quella
Chiesa. Non ben apparisce come si contenessero
il pontefice Vitaliano e i suoi
nunzii, per conto delle controversie della
fede coll'imperador Costante protettore
de' monoteliti. Solamente sappiamo
da Anastasio ch'esso pontefice <i>regulam
ecclesiasticam et vigorem, ut mos erat,
omni modo conservavit</i>; siccome ancora
che il suddetto imperadore fece buona
ciera ai ministri pontificii, confermò i
privilegii alla santa Chiesa romana, e mandò
per i medesimi a donare a san Pietro
di Roma il libro dei Vangeli, legato
con tavole d'oro tempestate di gemme
bianche di mirabil grandezza. Contendevano
intanto per l'imperio saracenico
<i>Alì</i> e <i>Muavia</i>. I due loro nemici eserciti,
come s'ha da Teofane <span class="fnote">[Theoph., in Chronogr.]</span>, furono a
fronte presso l'Eufrate. Muavia generale
veterano ebbe l'accortezza di occupar
le rive di quel fiume; rimasto superiore
in un conflitto, lasciò che per la sete si
disfacesse il resto dall'armata nemica.
Elmacino scrive <span class="fnote">[Elmac., lib. 1, cap 4.]</span> che seguirono fra
questi due rivali assaissime altre zuffe;
che si trattò d'aggiustamento, e furono
scelti gli arbitri; ma che in fine la spada
fu quella che decise.
</p>
<hr />
</div>

<div class="chapter">
<h2 class="hidden"><a id="DCLVIII"></a>DCLVIII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLVIII</span>. Indizione <span class="scp">I</span>.</td>
  </tr>
  <tr>
    <td><span class="smcap">Vitaliano</span> papa 2.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 18.</td>
  </tr>
  <tr>
    <td><span class="smcap">Ariberto</span> re 6.</td>
  </tr>
</table>

<p>
Le dissensioni che bollivano fra i
principi de' Saraceni, diedero campo in
quest'anno all'imperadore <i>Costante</i>, per
quanto vien raccontato da Teofane <span class="fnote">[Theoph., ibidem.]</span>,
di passar coll'esercito suo ne' paesi posseduti
<span class="pagenum"><a id="Page_1266"></a>[1266]</span>
degli Sclavi o vogliam dire Schiavoni,
che negli anni addietro aveano
danneggiato cotanto le provincie del romano
imperio. Se si ha da prestar fede
a quello storico, che solo ci dà lume per
gli avvenimenti della Grecia in questi
tempi, a lui riuscì di soggiogare il loro
paese, e di condur via una gran copia
di prigioni. Ma si stenterà a credere che
egli sottomettesse al suo dominio quei
Barbari, dacchè noi li troveremo più
vigorosi che mai, andando innanzi. Forse
tolse loro qualche parte delle loro
contrade, ma non già tutto il regno loro.
Lasciò scritto il medesimo storico che
in quest'anno esso imperador Costante,
ad istigazione de' monoteliti, fece tagliar
la lingua a san <i>Massimo</i> abate, cioè a
quell'infaticabile e glorioso campione,
che in questi tempi fu il flagello dei monoteliti,
e valentissimo difensore della
vera dottrina della Chiesa. Ma il Pagi
pretende che ciò succedesse molto più
tardi. Elmacino poi <span class="fnote">[Elmacinus, lib. 1, cap. 4, pag. 38.]</span> ci fa sapere che
fu disputato forte in quest'anno tra i
due pretendenti Saraceni il possesso dell'Egitto,
e che in fine riuscì a <i>Muavia</i>
di abbattere in quelle parti gli uffiziali di
<i>Alì</i>, e di diventarne padrone: il che si
dee intendere fatto anche della Palestina.
Nè si legge che l'imperador Costante
fin qui profittasse punto del tempo propizio
che gli offeriva la fortuna di poter
ricuperare alcuno dei tanti paesi occupati
al greco imperio dalla nazione arabica.
Solamente nell'anno seguente l'addormentato
principe si dovette svegliare.
</p>
<hr />
</div>

<div class="chapter">
<h2 class="hidden"><a id="DCLIX"></a>DCLIX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLIX</span>. Indizione <span class="scp">II</span>.</td>
  </tr>
  <tr>
    <td><span class="smcap">Vitaliano</span> papa 3.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperatore 19.</td>
  </tr>
  <tr>
    <td><span class="smcap">Ariberto</span> re 7.</td>
  </tr>
</table>

<p>
Ebbe timore in questi tempi <i>Muavia</i>,
cioè uno de principi contendenti dell'imperio
saracenico, e padron della Soria
e dell'Egitto, che l'imperador <i>Costante</i>
<span class="pagenum"><a id="Page_1267"></a>[1267]</span>
potesse assalirlo alle spalle, quando egli
si trovava cotanto impegnato nella guerra
col suo oppositore <i>Alì</i>; e però s'indusse
a chieder pace da esso Augusto,
con obbligarsi di pagargli ogni giorno
dell'anno mille nummi, un cavallo ed
un servo. Ma, se è vero ciò che scrive
Cedreno <span class="fnote">[Cedren, in Annalib.]</span>, questa pace non fu accettata
da Costante. Abbiamo poi dagli atti
del concilio sesto ecumenico <span class="fnote">[Acta Synodi VI, Act. 15.]</span> che in
quest'anno dal medesimo imperador
Costante furono dichiarati Cesari i due
suoi figliuoli <i>Eraclio</i> e <i>Tiberio</i>. Il cardinal
Baronio <span class="fnote">[Baron., Annal. Eccl., ad ann. 659.]</span>, che sotto quest'anno,
cioè fuor di sito, rapporta la morte di
<i>Rodoaldo</i> re de' Longobardi, con dire
succeduto a lui nel trono il re Ariberto,
fa sapere ai lettori, che i re longobardi
essendo tuttavia ariani, davano molto
da fare ai vescovi cattolici che difendeano
la religione cattolica. Fra questi, dice
egli, specialmente si distinsero <i>Giovanni</i>
per soprannome chiamato <i>il buono</i>, arcivescovo
di Milano, e <i>Giovanni</i> vescovo
di Bergamo, che andavano concordi in
sostener la fede cattolica. L'un d'essi,
cioè il secondo, in sì fatto combattimento
si guadagnò la gloria del martirio,
come si ha dalle memorie di quella Chiesa,
non restando però gli atti del suo
martirio. L'altro, ancorchè non conseguisse
la corona de' martiri, pur meritò
d'essere scritto nel catalogo de' santi.
Della santità di questi due vescovi siam
d'accordo col cardinale annalista: il resto
è tutto immaginazione. In questi tempi
il re de' Longobardi <i>Ariberto</i>, al pari
della buona regina <i>Teodelinda</i> sua zia
paterna, professava la religion cattolica,
nè si sa per documento alcuno autentico
che dai re longobardi fosse fatta la menoma
persecuzione ai vescovi o fedeli della
Chiesa cattolica. San <i>Giovanni buono</i>
tranquillamente governò il suo gregge
ambrosiano, nè resta memoria che alcuno
o l'inquietasse o gli torcesse un capello.
<span class="pagenum"><a id="Page_1268"></a>[1268]</span>
Di <i>Giovanni</i> vescovo di Bergamo,
siccome vedremo, come di un prelato
santo, parla Paolo Diacono, ma niun altro
riscontro degno di attenzione si ha
per crederlo morto martire. Il Muzio,
che ce ne diede la storia, fabbricolla col
suo cervello, inventore di altre imposture.
E chiunque legge la farragine delle
storie di Bergamo di fra Celestino cappuccino <span class="fnote">[Celest. in Istor. di Bergam., part. II, lib. 14.]</span>,
truova non rade volte un miscuglio
di favole e di cose solamente immaginate,
ma non provate. Quel che è
più, non s'accorse egli, nè s'accorsero
altri scrittori di quella città, che il fondamento
del martirio di quel santo vescovo
fu preso dalla seguente iscrizione, che dicono
trovata nell'antica cattedrale:
</p>

<p class="center">
<span class="scp">HIC REQVIESCIT IN PACE B. M. JOANNES<br />
EPS. QUI VIXIT ANN. M. I. XXII.<br />
DP. SV. K. D. IND. IIII. IMPER.<br />
IVSTINIANO.</span>
</p>

<p>
Benchè v'abbia degli spropositi, e specialmente
in quegli anni e mesi, pure si
può credere che leggendo <i>sub kalendis
decembris</i> (l'Ughelli <span class="fnote">[Ughellius, tom. 4 Italia Sacr. in Episcop.
Bergam.]</span> legge <i>XII kal.
decembr.</i>) si possa riferir la morte di
san Giovanni vescovo bergamasco all'anno
di Cristo 690, nel cui dicembre
correva l'<i>indizione quarta</i>, e regnava
<i>Giustiniano II</i>; e si sa da Paolo Diacono
che appunto in que' tempi visse il vescovo
suddetto. Fra Celestino di suo capriccio
andò a sognare un altro san Giovanni
vescovo a' tempi di Giustiniano I Augusto,
per moltiplicare i santi alla sua Chiesa.
E inoltre ricavò dalle due lettere B.
M. ch'egli era stato <i>beatus martyr</i>. Ma,
siccome osservò anche a' suoi tempi l'Ughelli,
altro quelle parole non vogliono
dire, se non <i>bonae memoriae</i>; e però santo
sì, ma non martire è da dire quel
glorioso vescovo, di cui tornerà occasion
di parlare più abbasso, nè luogo resta
ad imputare a questi re longobardi persecuzione
alcuna della Chiesa cattolica.
</p>
<hr />
</div>

<div class="chapter">
<p>
<span class="pagenum"><a id="Page_1269"></a>[1269]</span>
</p>

<h2 class="hidden"><a id="DCLX"></a>DCLX</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLX</span>. Indizione <span class="scp">III</span>.</td>
  </tr>
  <tr>
    <td><span class="smcap">Vitaliano</span> papa 4.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 20.</td>
  </tr>
  <tr>
    <td><span class="smcap">Ariberto</span> re 8.</td>
  </tr>
</table>

<p>
Fin quando vivea <i>Paolo</i> patriarca di
Costantinopoli, l'imperador <i>Costante</i> fece
per forza ordinar diacono <i>Teodosio</i>
suo fratello. In quest'anno poi (la cagione
o pretesto non si sa), per attestato
di Teofane <span class="fnote">[Theoph., in Chronogr.]</span>, di Cedreno <span class="fnote">[Cedren., in Annal.]</span> e di Zonara <span class="fnote">[Zonar., in Histor.]</span>,
esso imperadore barbaramente
gli fece levar la vita. Scrive Cedreno che
Costante più volte avea preso alla sacra
mensa il calice del Sangue del Signore
dalle mani d'esso suo fratello diacono.
Dopo averlo fatto ammazzare, dormendo
gli parea spesso di vedere il medesimo
che gli porgeva un calice pieno di sangue,
con dirgli: <i>Bevi, fratello.</i> Questa
orrida immaginazione impresse tal terrore
in capo all'imperadore, aggiuntovi
ancora l'odio del popolo per l'empia
tirannia usata verso il santo pontefice
<i>Martino</i>, per la protezion dell'eresia dei
monoteliti e per la morte iniquamente
data al suddetto suo fratello, che s'indusse
poi alla risoluzione che riferiremo
di sotto all'anno 663. Abbiamo da Teofane
e da Elmacino che sotto il presente
anno, dopo essere seguita una specie di
pace fra <i>Alì</i> califa de' Saraceni e <i>Muavia</i>
suo competitore, esso Alì fu proditoriamente
ucciso dai suoi. Fedeli specialmente
a costui erano i Saraceni della Persia, e
di qui ebbe origine lo scisma e l'odio
che tuttavia dura dei Persiani seguaci
della setta d'esso Alì contro gli altri Maomettani
seguaci della setta di <i>Omaro</i> e di
<i>Muavia</i>, quali oggidì sono i Turchi ed
altri popoli delle Indie, professando ben
tutte quelle nazioni la superstizione maomettana,
ma trattando l'una l'altra col
nome di eretici, secondo la diversità delle
<span class="pagenum"><a id="Page_1270"></a>[1270]</span>
sette. Fu successore di Alì <i>Aseno</i> suo
figliuolo, ma non durò che sei mesi il
suo principato, perchè sopraffatto dalle
forze di <i>Muavia</i>, rinunziò all'imperio:
con che esso Muavia rimase interamente
signore della vasta monarchia de' Saraceni
con danno della cristianità, siccome
vedremo. Diè perfezione in questi tempi
<i>Ariberto</i> re cattolico dei Longobardi alla
chiesa di san Salvatore <span class="fnote">[Paulus Diaconus, lib. 4, cap. 50.]</span>, da lui fabbricata
fuori della porta occidentale di
Pavia, appellata Marenga; l'arricchì di
preziosi ornamenti, e nobilmente ancora
la dotò. Quivi poi la santa imperadrice
<i>Adelaide</i> nel secolo decimo edificò un insigne
monistero di Benedettini. Credette
il padre Mabillone <span class="fnote">[Mabill. Annal. Benedict. lib. 18, n. 26.]</span> diversa questa
chiesa, fattura del re Ariberto, dall'altra,
dove ora è il monistero suddetto. Ma
certo è, per consenso anche degli storici
pavesi, essere la stessa, ed io il mostrerò
quivi seppellito. Quivi ancora si tiene che
esistesse un palazzo dei re longobardi.
</p>
<hr />
</div>

<div class="chapter">
<h2 class="hidden"><a id="DCLXI"></a>DCLXI</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLXI</span>. Indizione <span class="scp">IV</span>.</td>
  </tr>
  <tr>
    <td><span class="smcap">Vitaliano</span> papa 5.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 21.</td>
  </tr>
  <tr>
    <td><span class="smcap">Bertarido</span> e <span class="smcap">Godeberto</span> re 1.</td>
  </tr>
</table>

<p>
A quest'anno riferisce Teofane il
principio dello scisma spettante alla superstizione
maomettana, di cui abbiam
parlato di sopra. Egli scrive che saltò
fuori l'eresia degli Arabi, chiamata dei
Carurgiti. Che <i>Muavia</i> si oppose e domò
chiunque la professava, con aver maltrattato
quei che abitavano nella Persia,
e al contrario colmati d'onori e beneficii
quei che abitavano nella Soria, come
attaccati alla sua setta, cioè a quella di
<i>Omaro</i>, contraria a quella d'<i>Alì</i>. Consistevano
le dissensioni di costoro nelle
diversità delle interpretazioni date all'Alcorano.
Se crediamo agli scrittori
ferraresi, circa questi tempi fu creato il
primo vescovo di Ferrara <i>Martino</i>, da
<span class="pagenum"><a id="Page_1271"></a>[1271]</span>
papa <i>Vitaliano</i>, essendo stata trasportata
colà la sedia episcopale, che in addietro
era nella terra di <i>Vicohabentia</i>, ossia <i>Vicovenza</i>.
Il Sigonio <span class="fnote">[Sigon., de Regn. Italiae, lib. 2.]</span> accenna e l'Ughelli <span class="fnote">[Ughell. Ital. Sacr. tom. 2, in Episcop. Ferrar.]</span>
rapporta la bolla dell'istituzione
d'esso vescovato, data da esso papa,
coll'approvazione dell'imperador <i>Costantino</i>,
da cui si raccoglie che già <i>Ferrara</i>
portava il nome di città, e il suo territorio
vien detto <i>ducato di Ferrara</i>. Leggonsi
parimente ivi i privilegii conceduti non
meno dal papa che dallo stesso imperadore
sì alla Chiesa che al popolo di Ferrara.
Ma non potè astenersi lo stesso
Ughelli dal mettere in dubbio la legittimità
di quel documento, privo delle sue
note cronologiche; e doveva egli piuttosto
dire esser quello una delle più ridicolose
imposture de' secoli barbari, a
dimostrare le di cui falsità sarebbe malamente
impiegato il tempo e la parola.
Per altro non è improbabile che in questi
tempi <i>Ferrara</i> cominciasse a formare
i primi lineamenti del suo corpo, perchè
a poco a poco si andavano seccando e
ristringendo le sterminate paludi che occupavano
tutto quel che ora è territorio
di Ferrara, cagionate dal Po e da altri
fiumi allora sregolati e senz'argini. Ma,
siccome vedremo verso il fine di questo
secolo, in ragionando dell'esarcato di
Ravenna, neppur allora Ferrara doveva
fare figura alcuna. E nel concilio romano
dell'anno 679 forse intervenne il
vescovo di <i>Vicovenza</i>, ma non già di
Ferrara. Correndo l'<i>anno nono</i> del regno
di <i>Ariberto</i> re de' Longobardi, bavarese di
nazione, venne la morte a levargli lo
scettro di mano. Fu posto il suo cadavere
nella chiesa di san Salvatore, da lui
fabbricata fuori della porta occidentale
di Pavia, siccome apparirà dall'iscrizione
che porterò più abbasso <span class="fnote">[Paulus Diacon., lib. 4, cap. 53.]</span>. Lasciò dopo
di sè due giovani figliuoli, <i>Bertarido</i> ossia
<i>Pertarito</i>, e <i>Godeberto</i> ossia <i>Gundeberto</i>,
che volle egualmente eredi e successori
<span class="pagenum"><a id="Page_1272"></a>[1272]</span>
nel regno, con averlo diviso in due parti
e assegnata a ciascuno la sua. Fece Godeberto
la sua residenza in <i>Pavia</i>, Bertarido
in <i>Milano</i>. Nè s'avvide il buon re
ch'egli lasciava ai figliuoli un gran seminario
di liti e d'odii. A Bertarido primogenito
dovette dispiacere di mirar uguagliato
a sè il fratello minore, nè mancavano
persone maligne che accendevano
il fuoco. Controversie ancora dovettero
insorgere per i confini. Però la pazza
discordia entrò tosto a sconvolgere gli
animi dei due re fratelli, con istudiarsi
cadaun d'essi d'occupare la parte dell'altro.
Dove andasse a terminar questa
funesta divisione, lo vedremo nell'anno
venturo. Secondo i conti del Sigonio, sino
a quest'anno condusse i giorni di sua
vita <i>Grasolfo</i> duca del Friuli. Onde egli
abbia presi i fondamenti di tal cronologia,
nol so dire, perchè presso gli antichi
non ne veggo vestigio. A me inoltre par
difficile ch'esso Grasolfo, quando fosse
vero che egli succedesse nell'anno 611,
come pare che accenni Paolo Diacono,
in quel ducato, prolungasse il suo vivere
sino al presente anno 661. E tanto meno
sarebbe ciò da credere, se questo <i>Grasolfo</i>
fosse stato quel medesimo, di cui parlò
<i>Romano</i> esarco in una lettera dai noi
citata di sopra all'anno 590 come parve
che stimasse il padre de Rubeis <span class="fnote">[De Rubeis Monument. Eccl. Aquilejens. c. 34.]</span>:
al che io non so acconsentire, perchè in
esso anno 590, quel Grasolfo avea già
un figliuolo appellato <i>Gisolfo</i>, e questi
era duca del Friuli. Quel che è certo,
siccome abbiamo da Paolo, il duca <i>Grasolfo</i>
ebbe per successore in quel ducato
<i>Agone</i>, e verisimilmente molti anni prima
del presente.
</p>
<hr />
</div>

<div class="chapter">
<h2 class="hidden"><a id="DCLXII"></a>DCLXII</h2>

<table summary="anno" border="0" cellpadding="0" cellspacing="0">
  <tr>
    <td style="width: 40%">&nbsp;</td>
    <td style="width: 60%">&nbsp;</td>
  </tr>
  <tr>
    <td class="br" rowspan="4">Anno di</td>
    <td><span class="smcap">Cristo</span> <span class="scp">DCLXII</span>. Indizione <span class="scp">V</span>.</td>
  </tr>
  <tr>
    <td><span class="smcap">Vitaliano</span> papa 6.</td>
  </tr>
  <tr>
    <td><span class="smcap">Costantino</span>, detto <span class="smcap">Costante</span>, imperadore 22.</td>
  </tr>
  <tr>
    <td><span class="smcap">Grimoaldo</span> re 1.</td>
  </tr>
</table>

<p>
Era malcontento l'imperadore <i>Costante</i>
del suo soggiorno in Costantinopoli,
<span class="pagenum"><a id="Page_1273"></a>[1273]</span>
dove conosceva d'essere incorso
per le indegne sue azioni nell'odio di
tutti. Forse anche egli temeva che non
fosse sicura la sua vita in quella dominante.
Perciò prese la determinazione
di ritirarsi altrove. Abbiamo da Teofane <span class="fnote">[Theoph., in Chronogr.]</span>
ch'egli in questo medesimo anno
uscì di quella città, seco portando il meglio
de' suoi arredi; e voce correva che
egli venisse in Italia per passare il resto
de' suoi giorni in Roma. Dacchè se ne fu
partito, mandò gente a prender la moglie
e i suoi tre figliuoli <i>Costantino</i>, <i>Eraclio</i>
e <i>Tiberio</i>, con pensiero di condurli seco.
Ma il senato di Costantinopoli e il popolo
vi si oppose. Loro non dispiaceva già la
lontananza d'un imperadore, in cui tanto
possesso aveano preso i vizii, ma non
potea già lor piacere il veder affatto priva
di corte la regale loro città, con pericolo
che in altro lontano paese si venisse
a stabilir per sempre la residenza
degli Augusti. Però non permisero che
que' principi tenessero dietro al padre.
In quest'anno fu chiamato da Dio a miglior
vita il santo abate <i>Massimo</i>, di cui
più volte s'è parlato di sopra, glorioso
difensore della Chiesa cattolica non men
colla voce che con gli scritti, e conseguì
il titolo di martire per la fiera persecuzione
a lui fatta dall'imperador Costante,
per cui ordine dianzi gli era stata tagliata
la lingua. Andarono poi tanto innanzi
i dissapori e le nimicizie svegliate fra i
due re novelli <i>Bertarido</i> e <i>Godeberto</i>, che
si venne alle armi, ansanti amendue di
detronizzare l'un l'altro. Può essere che
<i>Godeberto</i> si sentisse men forte e in necessità
di soccorso, ed in fatti sel procurò.
Chiamato a sè <i>Garibaldo</i> duca di Torino,
lo spedì a <i>Grimoaldo</i> duca di Benevento,
principe di gran valore, per pregarlo
di venire in aiuto suo contra del
fratello Bertarido, con promettergli in
moglie una sua sorella. Andò Garibaldo,
ma l'infedeltà e l'ambizione si accordarono
insieme per produrre un effetto
<span class="pagenum"><a id="Page_1274"></a>[1274]</span>
tutto opposto all'espettazione di Godeberto:
cioè l'iniquo ambasciatore in vece
di eseguir fedelmente la commissione
del suo signore, persuase a Grimoaldo
di farsi egli re, giacchè il regno pativa
ed era per patir troppo sotto due re giovanetti,
inesperti e sì accaniti l'un contra
dell'altro: laddove egli maturo di
età e di senno, e principe bellicoso, era
atto a ben governarlo e rimetterlo in
buon sistema. Piacque il canto di questa
sirena all'ambizioso Grimoaldo, e senza
perdere tempo, lasciando <i>Romoaldo</i> suo
figliuolo al governo di quel ducato, e
messa insieme una forte armata, s'incamminò
alla volta di Pavia. <i>Grimoaldo</i>
è spropositatamente chiamato da Sigeberto <span class="fnote">[Sigebertus, in Chron.]</span>,
storico tanto apprezzato dal
Pagi, <i>dux Taurinacium</i>. La sua venuta a
Pavia è da lui e dal Sigonio <span class="fnote">[Sigon., de Regno Italiae.]</span> riferita
all'anno 661; il che non può stare, discordando
ciò dalle note cronologiche
delle leggi d'esso Grimoaldo, delle quali
parleremo all'anno 668. Crede esso Pagi
che la mossa del medesimo Grimoaldo
succedesse nell'anno precedente 660.
Forse è più probabile nel presente, quando
sussista la morte di <i>Ariberto</i> nell'anno
precedente, e che dopo la di lui morte
passasse <i>un anno e tre mesi</i> <span class="fnote">[Paulus Diaconus, lib. 5, cap. 33.]</span> prima che
Grimoaldo usurpasse il trono de' Longobardi.
</p>

<p>
Ora Grimoaldo mandò innanzi <i>Trasimondo</i>
conte di Capua, dandogli ordine
espresso di procurargli, in passando per
le città del ducato di Spoleti e della Toscana,
quanti amici e partigiani egli poteva,
per effettuare il conceputo disegno.
Non mancò di farlo Trasimondo, e messo
anch'egli insieme un buon corpo di gente,
tutto disposto a' suoi voleri, si presentò
con questo rinforzo a Grimoaldo, allorchè
dalla Toscana calò nella Via Emilia,
probabilmente verso Modena o Reggio.
Inoltratasi quest'armata a Piacenza,
allora Grimoaldo mandò innanzi il traditor
<span class="pagenum"><a id="Page_1275"></a>[1275]</span>
Garibaldo, per avvisare il re Godeberto,
che a momenti anch'egli arriverebbe
in Pavia per aiutarlo. Fu consigliato
il re di dar alloggio nel suo proprio
palazzo al ben venuto duca di Benevento;
poscia prima che si abboccassero
insieme, l'infedel Garibaldo susurrò
nell'orecchio al re dei sospetti contra di
Grimoaldo, e poi gli disse che non era
se non bene ch'egli sotto panni portasse
l'armatura per tutti i bisogni che potessero
occorrere. Altrettanto fece con Grimoaldo,
facendogli credere che il re voleva
ammazzarlo: cosa nondimeno difficile
a credere, perchè Grimoaldo già
aveva ordita la trama, nè v'era bisogno
di fingere questi sospetti per conto suo.
Il fatto sta, che abboccatisi i due principi,
Grimoaldo in abbracciare il re, sentendo
ch'egli portava l'armatura indosso, e
prevalendosi di questo pretesto, sguainò
la spada e l'uccise. Dopo di che occupò
la sua reggia. Restò dello svenato re Godeberto
un figliuolo per nome <i>Ragimberto</i>,
o <i>Ragumberto</i>, fanciullo di poca età, che
i servidori fedeli a suo padre misero in
salvo, e segretamente allevarono. Grimoaldo
<span class="pagenum"><a id="Page_1276"></a>[1276]</span>
non ne fece caso dipoi, nè il perseguitò
a cagione della sua tenera età.
<i>Bertarido</i> re di Milano all'avviso di quanto
era accaduto al fratello, preso da giusta
paura, oppure da viltà d'animo, con
tanta fretta si diede alla fuga, che lasciò
indietro la regina <i>Rodelinda</i> sua consorte,
e un picciolo figliuolo per nome <i>Cuniberto</i>,
che caddero nelle mani di Grimoaldo,
e furono mandati in esilio a Benevento.
Dappoichè Grimoaldo fu divenuto padron
di Milano, non ebbe difficoltà a farsi
proclamare re de' Longobardi nella
dieta di Pavia; e per maggiormente assodarsi
nel regno, volle anche aver per
moglie la sorella dell'ucciso Godeberto,
a lui promessa ne' patti sì infedelmente
da lui eseguiti. Quindi rimandò al suo
paese le milizie beneventane, colla forza
delle quali avea conseguito il regno, nè
verso d'esse fu scarso di regali. Parte
nondimeno seco ne ritenne per sua guardia
e sicurezza, e a questi donò una gran
copia di poderi per loro ricompensa.
Intanto il fuggito re <i>Bertarido</i> si ricoverò
presso Cacano re degli Avari, ossia degli
Unni, signore della Pannonia.
</p>

<p class="center pad2 larger">
FINE DEL SECONDO VOLUME.
</p>
<hr />
</div>

<div class="chapter">
<p class="center big"><a id="INDICE"></a><a href="#indfront">INDICE</a></p>

<p class="indice">
<a href="#CCCXLI">CCCXLI</a>
<a href="#CCCXLII">CCCXLII</a>
<a href="#CCCXLIII">CCCXLIII</a>
<a href="#CCCXLIV">CCCXLIV</a>
<a href="#CCCXLV">CCCXLV</a>
<a href="#CCCXLVI">CCCXLVI</a>
<a href="#CCCXLVII">CCCXLVII</a>
<a href="#CCCXLVIII">CCCXLVIII</a>
<a href="#CCCXLIX">CCCXLIX</a>
<a href="#CCCL">CCCL</a>
<a href="#CCCLI">CCCLI</a>
<a href="#CCCLII">CCCLII</a>
<a href="#CCCLIII">CCCLIII</a>
<a href="#CCCLIV">CCCLIV</a>
<a href="#CCCLV">CCCLV</a>
<a href="#CCCLVI">CCCLVI</a>
<a href="#CCCLVII">CCCLVII</a>
<a href="#CCCLVIII">CCCLVIII</a>
<a href="#CCCLIX">CCCLIX</a>
<a href="#CCCLX">CCCLX</a>
<a href="#CCCLXI">CCCLXI</a>
<a href="#CCCLXII">CCCLXII</a>
<a href="#CCCLXIII">CCCLXIII</a>
<a href="#CCCLXIV">CCCLXIV</a>
<a href="#CCCLXV">CCCLXV</a>
<a href="#CCCLXVI">CCCLXVI</a>
<a href="#CCCLXVII">CCCLXVII</a>
<a href="#CCCLXVIII">CCCLXVIII</a>
<a href="#CCCLXIX">CCCLXIX</a>
<a href="#CCCLXX">CCCLXX</a>
<a href="#CCCLXXI">CCCLXXI</a>
<a href="#CCCLXXII">CCCLXXII</a>
<a href="#CCCLXXIII">CCCLXXIII</a>
<a href="#CCLXXIV">CCLXXIV</a>
<a href="#CCCLXXV">CCCLXXV</a>
<a href="#CCCLXXVI">CCCLXXVI</a>
<a href="#CCCLXXVII">CCCLXXVII</a>
<a href="#CCCLXXVIII">CCCLXXVIII</a>
<a href="#CCCLXXIX">CCCLXXIX</a>
<a href="#CCCLXXX">CCCLXXX</a>
<a href="#CCCLXXXI">CCCLXXXI</a>
<a href="#CCCLXXXII">CCCLXXXII</a>
<a href="#CCCLXXXIII">CCCLXXXIII</a>
<a href="#CCCLXXXIV">CCCLXXXIV</a>
<a href="#CCCLXXXV">CCCLXXXV</a>
<a href="#CCCLXXXVI">CCCLXXXVI</a>
<a href="#CCCLXXXVII">CCCLXXXVII</a>
<a href="#CCCLXXXVIII">CCCLXXXVIII</a>
<a href="#CCCLXXXIX">CCCLXXXIX</a>
<a href="#CCCXC">CCCXC</a>
<a href="#CCCXCI">CCCXCI</a>
<a href="#CCCXCII">CCCXCII</a>
<a href="#CCCXCIII">CCCXCIII</a>
<a href="#CCCXCIV">CCCXCIV</a>
<a href="#CCCXCV">CCCXCV</a>
<a href="#CCCXCVI">CCCXCVI</a>
<a href="#CCCXCVII">CCCXCVII</a>
<a href="#CCCXCVIII">CCCXCVIII</a>
<a href="#CCCXCIX">CCCXCIX</a>
<a href="#CD">CD</a>
<a href="#CDI">CDI</a>
<a href="#CDII">CDII</a>
<a href="#CDIII">CDIII</a>
<a href="#CDIV">CDIV</a>
<a href="#CDV">CDV</a>
<a href="#CDVI">CDVI</a>
<a href="#CDVII">CDVII</a>
<a href="#CDVIII">CDVIII</a>
<a href="#CDIX">CDIX</a>
<a href="#CDX">CDX</a>
<a href="#CDXI">CDXI</a>
<a href="#CDXII">CDXII</a>
<a href="#CDXIII">CDXIII</a>
<a href="#CDXIV">CDXIV</a>
<a href="#CDXV">CDXV</a>
<a href="#CDXVI">CDXVI</a>
<a href="#CDXVII">CDXVII</a>
<a href="#CDXVIII">CDXVIII</a>
<a href="#CDXIX">CDXIX</a>
<a href="#CDXX">CDXX</a>
<a href="#CDXXI">CDXXI</a>
<a href="#CDXXII">CDXXII</a>
<a href="#CDXXIII">CDXXIII</a>
<a href="#CDXXIV">CDXXIV</a>
<a href="#CDXXV">CDXXV</a>
<a href="#CDXXVI">CDXXVI</a>
<a href="#CDXXVII">CDXXVII</a>
<a href="#CDXXVIII">CDXXVIII</a>
<a href="#CDXXIX">CDXXIX</a>
<a href="#CDXXX">CDXXX</a>
<a href="#CDXXXI">CDXXXI</a>
<a href="#CDXXXII">CDXXXII</a>
<a href="#CDXXXIII">CDXXXIII</a>
<a href="#CDXXXIV">CDXXXIV</a>
<a href="#CDXXXV">CDXXXV</a>
<a href="#CDXXXVI">CDXXXVI</a>
<a href="#CDXXXVII">CDXXXVII</a>
<a href="#CDXXXVIII">CDXXXVIII</a>
<a href="#CDXXXIX">CDXXXIX</a>
<a href="#CDXL">CDXL</a>
<a href="#CDXLI">CDXLI</a>
<a href="#CDXLII">CDXLII</a>
<a href="#CDXLIII">CDXLIII</a>
<a href="#CDXLIV">CDXLIV</a>
<a href="#CDXLV">CDXLV</a>
<a href="#CDXLVI">CDXLVI</a>
<a href="#CDXLVII">CDXLVII</a>
<a href="#CDXLVIII">CDXLVIII</a>
<a href="#CDXLIX">CDXLIX</a>
<a href="#CDL">CDL</a>
<a href="#CDLI">CDLI</a>
<a href="#CDLII">CDLII</a>
<a href="#CDLIII">CDLIII</a>
<a href="#CDLIV">CDLIV</a>
<a href="#CDLV">CDLV</a>
<a href="#CDLVI">CDLVI</a>
<a href="#CDLVII">CDLVII</a>
<a href="#CDLVIII">CDLVIII</a>
<a href="#CDLIX">CDLIX</a>
<a href="#CDLX">CDLX</a>
<a href="#CDLXI">CDLXI</a>
<a href="#CDLXII">CDLXII</a>
<a href="#CDLXIII">CDLXIII</a>
<a href="#CDLXIV">CDLXIV</a>
<a href="#CDLXV">CDLXV</a>
<a href="#CDLXVI">CDLXVI</a>
<a href="#CDLXVII">CDLXVII</a>
<a href="#CDLXVIII">CDLXVIII</a>
<a href="#CDLXIX">CDLXIX</a>
<a href="#CDLXX">CDLXX</a>
<a href="#CDLXXI">CDLXXI</a>
<a href="#CDLXXII">CDLXXII</a>
<a href="#CDLXXIII">CDLXXIII</a>
<a href="#CDLXXIV">CDLXXIV</a>
<a href="#CDLXXV">CDLXXV</a>
<a href="#CDLXXVI">CDLXXVI</a>
<a href="#CDLXXVII">CDLXXVII</a>
<a href="#CDLXXVIII">CDLXXVIII</a>
<a href="#CDLXXIX">CDLXXIX</a>
<a href="#CDLXXX">CDLXXX</a>
<a href="#CDLXXXI">CDLXXXI</a>
<a href="#CDLXXXII">CDLXXXII</a>
<a href="#CDLXXXIII">CDLXXXIII</a>
<a href="#CDLXXXIV">CDLXXXIV</a>
<a href="#CDLXXXV">CDLXXXV</a>
<a href="#CDLXXXVI">CDLXXXVI</a>
<a href="#CDLXXXVII">CDLXXXVII</a>
<a href="#CDLXXXVIII">CDLXXXVIII</a>
<a href="#CDLXXXIX">CDLXXXIX</a>
<a href="#CDXC">CDXC</a>
<a href="#CDXCI">CDXCI</a>
<a href="#CDXCII">CDXCII</a>
<a href="#CDXCIII">CDXCIII</a>
<a href="#CDXCIV">CDXCIV</a>
<a href="#CDXCV">CDXCV</a>
<a href="#CDXCVI">CDXCVI</a>
<a href="#CDXCVII">CDXCVII</a>
<a href="#CDXCVIII">CDXCVIII</a>
<a href="#CDXCIX">CDXCIX</a>
<a href="#D">D</a>
<a href="#DI">DI</a>
<a href="#DII">DII</a>
<a href="#DIII">DIII</a>
<a href="#DIV">DIV</a>
<a href="#DV">DV</a>
<a href="#DVI">DVI</a>
<a href="#DVII">DVII</a>
<a href="#DVIII">DVIII</a>
<a href="#DIX">DIX</a>
<a href="#DX">DX</a>
<a href="#DXI">DXI</a>
<a href="#DXII">DXII</a>
<a href="#DXIII">DXIII</a>
<a href="#DXIV">DXIV</a>
<a href="#DXV">DXV</a>
<a href="#DXVI">DXVI</a>
<a href="#DXVII">DXVII</a>
<a href="#DXVIII">DXVIII</a>
<a href="#DXIX">DXIX</a>
<a href="#DXX">DXX</a>
<a href="#DXXI">DXXI</a>
<a href="#DXXII">DXXII</a>
<a href="#DXXIII">DXXIII</a>
<a href="#DXXIV">DXXIV</a>
<a href="#DXXV">DXXV</a>
<a href="#DXXVI">DXXVI</a>
<a href="#DXXVII">DXXVII</a>
<a href="#DXXVIII">DXXVIII</a>
<a href="#DXXIX">DXXIX</a>
<a href="#DXXX">DXXX</a>
<a href="#DXXXI">DXXXI</a>
<a href="#DXXXII">DXXXII</a>
<a href="#DXXXIII">DXXXIII</a>
<a href="#DXXXIV">DXXXIV</a>
<a href="#DXXXV">DXXXV</a>
<a href="#DXXXVI">DXXXVI</a>
<a href="#DXXXVII">DXXXVII</a>
<a href="#DXXXVIII">DXXXVIII</a>
<a href="#DXXXIX">DXXXIX</a>
<a href="#DXL">DXL</a>
<a href="#DXLI">DXLI</a>
<a href="#DXLII">DXLII</a>
<a href="#DXLIII">DXLIII</a>
<a href="#DXLIV">DXLIV</a>
<a href="#DXLV">DXLV</a>
<a href="#DXLVI">DXLVI</a>
<a href="#DXLVII">DXLVII</a>
<a href="#DXLVIII">DXLVIII</a>
<a href="#DXLIX">DXLIX</a>
<a href="#DL">DL</a>
<a href="#DLI">DLI</a>
<a href="#DLII">DLII</a>
<a href="#DLIII">DLIII</a>
<a href="#DLIV">DLIV</a>
<a href="#DLV">DLV</a>
<a href="#DLVI">DLVI</a>
<a href="#DLVII">DLVII</a>
<a href="#DLVIII">DLVIII</a>
<a href="#DLIX">DLIX</a>
<a href="#DLX">DLX</a>
<a href="#DLXI">DLXI</a>
<a href="#DLXII">DLXII</a>
<a href="#DLXIII">DLXIII</a>
<a href="#DLXIV">DLXIV</a>
<a href="#DLXV">DLXV</a>
<a href="#DLXVI">DLXVI</a>
<a href="#DLXVII">DLXVII</a>
<a href="#DLXVIII">DLXVIII</a>
<a href="#DLXIX">DLXIX</a>
<a href="#DLXX">DLXX</a>
<a href="#DLXXI">DLXXI</a>
<a href="#DLXXII">DLXXII</a>
<a href="#DLXXIII">DLXXIII</a>
<a href="#DLXXIV">DLXXIV</a>
<a href="#DLXXV">DLXXV</a>
<a href="#DLXXVI">DLXXVI</a>
<a href="#DLXXVII">DLXXVII</a>
<a href="#DLXXVIII">DLXXVIII</a>
<a href="#DLXXIX">DLXXIX</a>
<a href="#DLXXX">DLXXX</a>
<a href="#DLXXXI">DLXXXI</a>
<a href="#DLXXXII">DLXXXII</a>
<a href="#DLXXXIII">DLXXXIII</a>
<a href="#DLXXXIV">DLXXXIV</a>
<a href="#DLXXXV">DLXXXV</a>
<a href="#DLXXXVI">DLXXXVI</a>
<a href="#DLXXXVII">DLXXXVII</a>
<a href="#DLXXXVIII">DLXXXVIII</a>
<a href="#DLXXXIX">DLXXXIX</a>
<a href="#DXC">DXC</a>
<a href="#DXCI">DXCI</a>
<a href="#DXCII">DXCII</a>
<a href="#DXCIII">DXCIII</a>
<a href="#DXCIV">DXCIV</a>
<a href="#DXCV">DXCV</a>
<a href="#DXCVI">DXCVI</a>
<a href="#DXCVII">DXCVII</a>
<a href="#DXCVIII">DXCVIII</a>
<a href="#DXCIX">DXCIX</a>
<a href="#DC">DC</a>
<a href="#DCI">DCI</a>
<a href="#DCII">DCII</a>
<a href="#DCIII">DCIII</a>
<a href="#DCIV">DCIV</a>
<a href="#DCV">DCV</a>
<a href="#DCVI">DCVI</a>
<a href="#DCVII">DCVII</a>
<a href="#DCVIII">DCVIII</a>
<a href="#DCIX">DCIX</a>
<a href="#DCX">DCX</a>
<a href="#DCXI">DCXI</a>
<a href="#DCXII">DCXII</a>
<a href="#DCXIII">DCXIII</a>
<a href="#DCXIV">DCXIV</a>
<a href="#DCXV">DCXV</a>
<a href="#DCXVI">DCXVI</a>
<a href="#DCXVII">DCXVII</a>
<a href="#DCXVIII">DCXVIII</a>
<a href="#DCXIX">DCXIX</a>
<a href="#DCXX">DCXX</a>
<a href="#DCXXI">DCXXI</a>
<a href="#DCXXII">DCXXII</a>
<a href="#DCXXIII">DCXXIII</a>
<a href="#DCXXIV">DCXXIV</a>
<a href="#DCXXV">DCXXV</a>
<a href="#DCXXVI">DCXXVI</a>
<a href="#DCXXVII">DCXXVII</a>
<a href="#DCXXVIII">DCXXVIII</a>
<a href="#DCXXIX">DCXXIX</a>
<a href="#DCXXX">DCXXX</a>
<a href="#DCXXXI">DCXXXI</a>
<a href="#DCXXXII">DCXXXII</a>
<a href="#DCXXXIII">DCXXXIII</a>
<a href="#DCXXXIV">DCXXXIV</a>
<a href="#DCXXXV">DCXXXV</a>
<a href="#DCXXXVI">DCXXXVI</a>
<a href="#DCXXXVII">DCXXXVII</a>
<a href="#DCXXXVIII">DCXXXVIII</a>
<a href="#DCXXXIX">DCXXXIX</a>
<a href="#DCXL">DCXL</a>
<a href="#DCXLI">DCXLI</a>
<a href="#DCXLII">DCXLII</a>
<a href="#DCXLIII">DCXLIII</a>
<a href="#DCXLIV">DCXLIV</a>
<a href="#DCXLV">DCXLV</a>
<a href="#DCXLVI">DCXLVI</a>
<a href="#DCXLVII">DCXLVII</a>
<a href="#DCXLVIII">DCXLVIII</a>
<a href="#DCXLIX">DCXLIX</a>
<a href="#DCL">DCL</a>
<a href="#DCLI">DCLI</a>
<a href="#DCLII">DCLII</a>
<a href="#DCLIII">DCLIII</a>
<a href="#DCLIV">DCLIV</a>
<a href="#DCLV">DCLV</a>
<a href="#DCLVI">DCLVI</a>
<a href="#DCLVII">DCLVII</a>
<a href="#DCLVIII">DCLVIII</a>
<a href="#DCLIX">DCLIX</a>
<a href="#DCLX">DCLX</a>
<a href="#DCLXI">DCLXI</a>
<a href="#DCLXII">DCLXII</a></p>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, così come
le grafie alternative (imperatore/imperadore, indirizzato/indrizzato, incoraggiato/incoraggito e simili), correggendo senza annotazione
minimi errori tipografici.
</p>

<p>
Per facilitare la consultazione è stato aggiunto un indice alla fine del testo.
</p>
</div>

</body>
</html>
